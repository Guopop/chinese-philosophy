{
    "name": "春秋榖梁傳",
    "author": "东晋・範寧",
    "loadChapterCount": 1,
    "hasZhushu": true,
    "chapters": [
        {
            "name": "春秋榖梁傳序",
            "paragraphs": [
                {
                    "paragraph": "春秋榖梁傳序",
                    "zhushu": "",
                    "type": 1
                },
                {
                    "paragraph": "昔周道衰陵，乾綱絶紐，",
                    "zhushu": "○乾，其連反，天也。紐，女乆反。"
                },
                {
                    "paragraph": "禮壊樂崩，彝倫攸斁。",
                    "zhushu": "○彞倫，以之反。彞，常。倫，理也。攸斁，丁故反。字書作“殬”，敗也。"
                },
                {
                    "paragraph": "弑逆篡盗者國有，",
                    "zhushu": "○弑，申志反。又作“殺”，音同。篡盗，𥘉患反。爾雅云：“取也。”。"
                },
                {
                    "paragraph": "滛縱破義者比肩。",
                    "zhushu": "○滛縱，子用反。"
                },
                {
                    "paragraph": "是以妖災因釁而作，",
                    "zhushu": "○釁，許靳反。"
                },
                {
                    "paragraph": "民俗染化而遷。隂陽爲之愆度，",
                    "zhushu": "○爲之，于僞反。下同。"
                },
                {
                    "paragraph": "七耀爲之盈縮，",
                    "zhushu": "○縮，所大反。"
                },
                {
                    "paragraph": "川岳爲之崩竭，鬼神爲之疵厲。",
                    "zhushu": "○疵，才斯反。厲，音例。又作“癘”。"
                },
                {
                    "paragraph": "故父子之恩缺，則小弁之刺作；",
                    "zhushu": "○缺，丘恱反。弁，歩寒反。刺，七賜反。此所引皆詩篇名。谷風在𨚍風，餘皆小雅。"
                },
                {
                    "paragraph": "君臣之禮廢，則桑扈之諷興；",
                    "zhushu": "○扈，音戸。諷，方鳯反。又作“風”。"
                },
                {
                    "paragraph": "夫婦之道絶，則谷風之篇奏；骨肉之親離，則角弓之怨彰；君子之路塞，則白駒之詩賦。天垂象，見吉凶；",
                    "zhushu": "○見，賢徧反。"
                },
                {
                    "paragraph": "聖作訓，紀成敗。欲人君戒愼厥行，",
                    "zhushu": "○行，下孟反。"
                },
                {
                    "paragraph": "増修徳政。蓋誨爾諄諄，聽我藐藐，",
                    "zhushu": "○藐，亡角反。"
                },
                {
                    "paragraph": "履霜堅冰，所由者漸。四夷交侵，華戎同貫。幽王以暴虐見禍，平王以微弱東遷。征伐不由天子之命，號令出自權臣之門。故兩觀表而臣禮亡，",
                    "zhushu": "○觀，古亂反。"
                },
                {
                    "paragraph": "朱干設而君權䘮。",
                    "zhushu": "○䘮，息浪反。下“道䘮”同。"
                },
                {
                    "paragraph": "下陵上替，僣逼理極，",
                    "zhushu": "○替，他計反。僣，子念反。"
                },
                {
                    "paragraph": "天下蕩蕩，王道盡矣。孔子覩滄海之橫流，廼喟然而嘆曰：",
                    "zhushu": "○喟，起愧反，又苦怪反。"
                },
                {
                    "paragraph": "“文王旣没，文不在兹乎？”言丈王之道䘮，興之者在己。於是就大師而正雅頌，",
                    "zhushu": "○大師，音泰。"
                },
                {
                    "paragraph": "因魯史而脩春秋，列黍離於國風，齊王徳於邦君。所以明其不能復雅，",
                    "zhushu": "○復，扶又反。"
                },
                {
                    "paragraph": "政化不足以被羣后也。",
                    "zhushu": "○被，皮義反。"
                },
                {
                    "paragraph": "於時則接乎隱公，故因兹以託始。該二儀之化育，賛人道之幽變，舉得失以彰黜陟，明成敗以著勸誡，拯頽綱以繼三五，",
                    "zhushu": "○拯，拯救之拯。頽，徒回反。"
                },
                {
                    "paragraph": "鼔芳風以扇遊塵。一字之襃，寵踰華衮之贈；",
                    "zhushu": "○衮，古本反。衮冕，上公之服。"
                },
                {
                    "paragraph": "片言之貶，辱過市朝之撻。",
                    "zhushu": "○貶，彼撿反。市朝，直遥反。撻，吐逹反。"
                },
                {
                    "paragraph": "徳之所助，雖賤必申；義之所抑，雖貴必屈。故附勢匿非者，無所逃其罪；",
                    "zhushu": "○匿，女力反。"
                },
                {
                    "paragraph": "潜徳獨運者，無所隱其名。信不易之宏軌，百王之通典也。“先王之道旣𢎞，麟感化而來應，",
                    "zhushu": "○麟，本又作“驎”，吕辛反。瑞獸也。應，應對之應。"
                },
                {
                    "paragraph": "因事備而終篇，故絕筆於斯年。成天下之事業，定天下之邪正，",
                    "zhushu": "○邪，似嗟反。"
                },
                {
                    "paragraph": "莫善於春秋。春秋之傳有三，而爲經之旨一。臧否不同，",
                    "zhushu": "○臧，子郎反。否，音鄙，又方九反。臧否，猶善惡也。"
                },
                {
                    "paragraph": "襃貶殊致，蓋九流分而微言隱，異端作而大義乖。左氏以鬻拳兵諌爲愛君，",
                    "zhushu": "○鬻，音育。拳，音權。"
                },
                {
                    "paragraph": "文公納幣爲用禮；榖梁以衞輒拒父爲尊祖，不納子糾爲内惡；",
                    "zhushu": "○糾，居黝反。"
                },
                {
                    "paragraph": "公羊以祭仲廢君爲行權，",
                    "zhushu": "○𥙊，側界反。"
                },
                {
                    "paragraph": "妾母稱夫人爲合正。以兵諌爲愛君，是人主可得而脅也。以納幣爲用禮，是居䘮可得而㛰也。以拒父爲尊祖，是爲子可得而叛也。以不納子糾爲内惡，是仇讎可得而容也。以廢君爲行權，是神器可得而闚也。",
                    "zhushu": "○闚，本又作“竀”，去規反。"
                },
                {
                    "paragraph": "以妾母爲夫人，是嫡庻可得而齊也。",
                    "zhushu": "○嫡，丁歷反，本又作“適”，亦同。"
                },
                {
                    "paragraph": "若此之𩔖，傷教害義，不可得強通者也。",
                    "zhushu": "○強，其丈反。"
                },
                {
                    "paragraph": "“凡傳以通經爲主，經以必當爲理。",
                    "zhushu": "○當，丁浪反，下同。"
                },
                {
                    "paragraph": "夫至當無二，而三傳殊說，庸得不棄其所滯，擇善而從乎？旣不俱當，則固容俱失。若至言幽絶，擇善靡從，庸得不並舎以求宗，據理以通經乎？",
                    "zhushu": "○舎，以音捨。"
                },
                {
                    "paragraph": "雖我之所是，理未全當，安可以得當之難，而自絶於希通哉？",
                    "zhushu": "○難，乃旦反。"
                },
                {
                    "paragraph": "而漢興以來，瓌望碩儒，",
                    "zhushu": "○瓌，古回反。"
                },
                {
                    "paragraph": "各信所習，是非紛錯，",
                    "zhushu": "○錯，七洛反。"
                },
                {
                    "paragraph": "準裁靡定。",
                    "zhushu": "○裁，在伐反，又音才。下同。"
                },
                {
                    "paragraph": "故有父子異同之論，石渠分争之說。",
                    "zhushu": "○父子異同，謂劉向好榖梁，劉歆善左氏。之論，力困反。石渠，其居反，閣名。漢宣帝時，使諸儒講論同異於石渠閣也。分争，争闘之争。"
                },
                {
                    "paragraph": "廢興由於好惡，",
                    "zhushu": "○好，呼報反。惡，烏路反。"
                },
                {
                    "paragraph": "盛衰繼之辯訥。",
                    "zhushu": "○字書云：訥，或作“呐”，乃骨反。字詁云：訥，遟於言也。包咸論語注云：遲鈍也。"
                },
                {
                    "paragraph": "斯蓋非通方之至理，誠君子之所歎息也。左氏豔而冨，其失也巫。",
                    "zhushu": "○豔，移驗反。巫，音無。"
                },
                {
                    "paragraph": "榖梁清而婉，其失也短；",
                    "zhushu": "○婉，於阮反。"
                },
                {
                    "paragraph": "公羊辯而裁，其失也俗。若能冨而不巫，清而不短，裁而不俗，則深於其道者也。故君子之於春秋，没身而已矣。升平之末，歳次大梁，先君北蕃廻軫，",
                    "zhushu": "○蕃，方元反，又作“藩”。"
                },
                {
                    "paragraph": "頓駕于呉，乃帥門生故吏、我兄弟子姪",
                    "zhushu": "○姪，徒節反。字林文一反。杜預注左氏傳云：兄子曰姪。"
                },
                {
                    "paragraph": "研講六籍，次及三傳。左氏則有服、杜之注，公羊則有何、嚴之訓。釋榖梁傳者雖近十家，",
                    "zhushu": "○近，附近之近。"
                },
                {
                    "paragraph": "皆膚淺末學，不經師匠，辭理典據，旣無可觀，又引左氏、公羊以解此傳，文義違反，斯害也已。於是乃啇略名例，敷陳疑滯，愽示諸儒同異之說。昊天不弔，大山其頽，",
                    "zhushu": "○昊天，胡老反。詩云：“欲報之德，昊天亡極。”本又作早，亡巾反。"
                },
                {
                    "paragraph": "匍匐墓次，死亡無日，",
                    "zhushu": "○匍音蒲，又音扶。匐，蒲北反，又音服。"
                },
                {
                    "paragraph": "日月逾邁，",
                    "zhushu": "○逾音榆。"
                },
                {
                    "paragraph": "跂及視息，",
                    "zhushu": "○跂，丘弭反，又丘䜴反。"
                },
                {
                    "paragraph": "乃與二三學士及諸子弟各記所識，并言其意。業未及終，嚴霜夏墜，",
                    "zhushu": "○墜，直𩔖反。"
                },
                {
                    "paragraph": "從弟彫落，",
                    "zhushu": "○從，才用反。"
                },
                {
                    "paragraph": "二子泯没。",
                    "zhushu": "○泯，忘忍反，又作汦。"
                },
                {
                    "paragraph": "天實䘮予，",
                    "zhushu": "○䘮，息浪反。"
                },
                {
                    "paragraph": "何痛如之！今撰諸子之言，各記其姓名，名曰春秋榖梁傳集解。",
                    "zhushu": ""
                }
            ]
        },
        {
            "name": "隱公第一",
            "paragraphs": [
                {
                    "paragraph": "隱公第一",
                    "zhushu": "○隱公名息姑，惠公之子，周文王八丗孫。平王四十尢年即位。",
                    "type": 1
                },
                {
                    "paragraph": "元年，春，王正月。",
                    "zhushu": "隱公之始年，周王之正月也。杜預曰：“凡人君即位，欲其體元以居正，故不言一年一月也。”○正，音征，又如字，後皆放此。"
                },
                {
                    "paragraph": "雖無事，必舉正月，謹始也。",
                    "zhushu": "謹君即位之始。"
                },
                {
                    "paragraph": "公何以不言即位？",
                    "zhushu": "據文公言“即位”。"
                },
                {
                    "paragraph": "成公志也。",
                    "zhushu": "成隱讓桓之志。"
                },
                {
                    "paragraph": "焉成之？言君之不取爲公也。",
                    "zhushu": "言隱意不取爲魯君也。公，君也。上言君，下言公，互辭。○焉，於䖍反。"
                },
                {
                    "paragraph": "君之不取爲公，何也？將以讓桓也。讓桓正乎？曰：不正。",
                    "zhushu": "隱長桓㓜。○長，丁丈反，又作“丈”，音同。"
                },
                {
                    "paragraph": "春秋成人之美，不成人之惡。隱不正而成之，何也？將以惡桓也。",
                    "zhushu": "不明讓者之善，則取者之惡不顯。○之惡，烏各反。下注“之惡”同。惡桓，烏路反。下“其惡桓”同。"
                },
                {
                    "paragraph": "其惡桓，何也？隱將讓而桓弑之，則桓惡矣；桓弑而隱讓，則隱善矣。善則其不正焉，何也？",
                    "zhushu": "據善無不正。○弑，申志反，又作“殺”，如字。後皆同。"
                },
                {
                    "paragraph": "春秋貴義而不貴惠，",
                    "zhushu": "惠，謂私惠。"
                },
                {
                    "paragraph": "信道而不信邪。",
                    "zhushu": "信，申字，古今所共用。○信，音申。邪，似嗟反。下及注皆同。"
                },
                {
                    "paragraph": "孝子揚父之美，不揚父之惡。先君之欲與桓，非正也，邪也。雖然，旣勝其邪心以與隱矣，",
                    "zhushu": "終歸之於隱，是以正道制邪心。"
                },
                {
                    "paragraph": "已探先君之邪志而遂以與桓，則是成父之惡也。兄弟，天倫也。",
                    "zhushu": "兄先弟後，天之倫次。○探，吐南反。"
                },
                {
                    "paragraph": "爲子受之父，爲諸侯受之君。",
                    "zhushu": "隱爲丗子，親受命於惠公；爲魯君，已受之於天王矣。"
                },
                {
                    "paragraph": "已廢天倫而忘君父，以行小惠，曰小道也。",
                    "zhushu": "弟先於兄，是廢天倫；私以國讓，是忘君父。"
                },
                {
                    "paragraph": "若隱者，可謂輕千乗之國，蹈道則未也。",
                    "zhushu": "未履居正之道。○乗，繩證反。公侯之國賦千乗。蹈道，上徒報反，履行之名也；下如字。"
                },
                {
                    "paragraph": "○三月，公及邾儀父盟于眛。",
                    "zhushu": "邾，附庸之國。眛，魯地。○邾，音誅，國名。儀父，凡人名字皆音甫，後放此，更不重音。眛，音蔑，地名，左氏作“蔑”，注下皆同。"
                },
                {
                    "paragraph": "及者何？内爲志焉爾。",
                    "zhushu": "内，謂魯也。"
                },
                {
                    "paragraph": "儀，字也。父，猶傅也，男子之美稱也。",
                    "zhushu": "傅，師傅。附庸之君，未王命，例稱名，善其結信於魯，故以字配之。○美稱，尺證反。"
                },
                {
                    "paragraph": "其不言“邾子”，何也？",
                    "zhushu": "據莊十六年“邾子卒”稱“邾子”。"
                },
                {
                    "paragraph": "邾之上古微，未爵命於周也。",
                    "zhushu": "邾自此以上是附庸國。○上，時掌反。"
                },
                {
                    "paragraph": "不日，其盟渝也。",
                    "zhushu": "日者，所以謹信。盟變，故不日，七年“公伐邾”是也。○不日，人實反。不日，謂不書日也。榖梁皆以日月爲例，他皆放此。渝，羊朱反，變也。"
                },
                {
                    "paragraph": "眛，地名也。",
                    "zhushu": ""
                },
                {
                    "paragraph": "○夏五月，鄭伯克段于鄢。",
                    "zhushu": "段有徒衆，攻之爲害必深，故謹而月之。鄢，鄭地。○鄢，音偃，地名。"
                },
                {
                    "paragraph": "克者何？能也。何能也？能殺也。何以不言殺？見段之有徒衆也。",
                    "zhushu": "言鄭伯能殺，則邦人不能殺矣。知段衆力彊盛，唯國君能殺之。○見，賢徧反。"
                },
                {
                    "paragraph": "段，鄭伯弟也。何以知其爲弟也？殺丗子、母弟目君，以其目君，知其爲弟也。",
                    "zhushu": "“母弟，同母弟也。“目君，謂稱鄭伯。"
                },
                {
                    "paragraph": "段，弟也，而弗謂弟；公子也，而弗謂公子，貶之也。段失子弟之道矣，賤段而甚鄭伯也。",
                    "zhushu": "“賤段”，謂不稱公子、公弟。“甚鄭伯”，謂目君也。"
                },
                {
                    "paragraph": "何甚乎鄭伯？甚鄭伯之處心積慮成於殺也。",
                    "zhushu": "雍曰：“段恃寵驕恣，彊足當國，鄭伯不能防閑以禮，教訓以道，縱成其罪，終致大辟。處心積思，志欲殺弟。”○大辟，婢亦反。思，息吏反。"
                },
                {
                    "paragraph": "于鄢，逺也，猶曰取之其母之懐中而殺之云爾，甚之也。",
                    "zhushu": "段奔走乃至於鄢，去已逺矣，鄭伯猶追殺之，何以異於探其母懐中赤子而殺之乎？君殺大夫例不地，甚鄭伯之殺弟，故謹其地。"
                },
                {
                    "paragraph": "然則爲鄭伯者冝奈何？緩追逸賊，親親之道也。",
                    "zhushu": "君親無將，將而必誅焉。此蓋臣子之道，所犯在己，故可以申兄弟之恩。"
                },
                {
                    "paragraph": "○秋七月，天王使宰咺來歸惠公、仲子之賵。",
                    "zhushu": "宰，官；咺，名；仲，字；子，宋姓也。婦人以姓配字，明不忘本，示不適同姓也。妾子爲君，賵當稱謚，成風是也。仲子乃孝公時卒，故不稱謚。賵例時，書月以謹其晚。○宰咺，況阮反，注同。仲子，惠公之母也。與，左氏作“同”。賵，芳鳯反，注及下同。"
                },
                {
                    "paragraph": "母以子氏，",
                    "zhushu": "妾不得體君，故以子爲氏。平王新有幽王之亂，遷于成周，欲崇禮諸侯。仲子早卒，無由追賵，故因惠公之䘮而來賵之。"
                },
                {
                    "paragraph": "仲子者何？惠公之母，孝公之妾也。禮，賵人之母則可，賵人之妾則不可。君子以其可辭受之，其志不及事也。",
                    "zhushu": "常事不書。"
                },
                {
                    "paragraph": "賵者何也？乗馬曰賵，衣衾曰禭，貝玉曰含，錢財曰賻。",
                    "zhushu": "四馬曰乗。含，口實。○乗，繩證反。禭，音遂。含，户暗反，又作“唅”。賻，音附。"
                },
                {
                    "paragraph": "○九月，及宋人盟于宿。及者何？内卑者也；宋人，外卑者也。卑者之盟不日。",
                    "zhushu": "卑者，謂非卿大夫也。凡非卿大夫盟，信之與不，例不日。"
                },
                {
                    "paragraph": "宿，邑名也。",
                    "zhushu": ""
                },
                {
                    "paragraph": "○冬十有二月，祭伯來。來者，來朝也。其弗謂朝，何也？寰内諸侯，非有天子之命，不得岀㑹諸侯。不正其外交，故弗與朝也。",
                    "zhushu": "天子畿内，大夫有采地，謂之寰内諸侯。○祭，側界反。朝，直遥反。寰，音縣，古“縣”字，一音環，又音患。寰内，圻内也。畿，本或作“圻”，音祈。"
                },
                {
                    "paragraph": "聘弓鍭矢，不出竟場，束脩之肉不行竟中，有至尊者，不貳之也。",
                    "zhushu": "聘遺，所以結二國之好，將彼我之意。臣當稟命於君，無私朝聘之道。○鍭，音候，又音侯。竟，音境，本或作“境”。場，音亦。遺，唯季反。好，呼報反。稟，彼錦反。"
                },
                {
                    "paragraph": "公子益師卒。大夫日卒，正也；",
                    "zhushu": "君之卿佐，是謂股肱。股肱或虧，何痛如之？故録其卒日以紀恩。"
                },
                {
                    "paragraph": "不日卒，惡也。",
                    "zhushu": "罪故略之。",
                    "type": 2
                },
                {
                    "paragraph": "二年，春，公㑹戎于濳。",
                    "zhushu": "凡年首，月承於時，時承於年，文體相接。春秋因書“王”以配之，所以見王者上奉時承天，而下統正萬國之義。然春秋記事有例時者，若事在時例，則時而不月；月繼事末，則月而不書“王”。書“王”必皆上承春而下屬於月，文表年始，事莫之先，所以致恭而不黷者。他皆放此。唯桓有月無“王”，以見不奉王法爾。南蠻、北狄、東夷、西戎，皆厎羗之别種。濳，魯地。㑹例時。○見王，賢徧反，下同。屬，章玉反。黷，徒木反。放，甫往反，後此例不音。厎，丁兮反，本又作“氐”。種，章勇反。"
                },
                {
                    "paragraph": "㑹者，外爲主焉爾。知者慮，",
                    "zhushu": "察安審危。○知，音智。"
                },
                {
                    "paragraph": "義者行，",
                    "zhushu": "臨事能斷。○斷，丁亂反。"
                },
                {
                    "paragraph": "仁者守，",
                    "zhushu": "衆之所歸，守必堅固。○守，如字。"
                },
                {
                    "paragraph": "有此三者，然後可以出㑹。㑹戎，危公也。",
                    "zhushu": "無此三者，不可以㑹，而况㑹戎乎？"
                },
                {
                    "paragraph": "○夏五月，莒人入向。",
                    "zhushu": "入例時，惡甚則日，次惡則月。他皆放此。○莒，音舉。向，舒亮反。惡，烏各反。並同。"
                },
                {
                    "paragraph": "入者，内弗受也。",
                    "zhushu": "入無小大，苟不以罪，則義皆不可受。"
                },
                {
                    "paragraph": "向，我邑也。",
                    "zhushu": "自魯而言，故曰我也。"
                },
                {
                    "paragraph": "○無侅帥師入極。",
                    "zhushu": "二千五百人爲師。○侅，音該，又戸楷反，左氏作“駭”。"
                },
                {
                    "paragraph": "入者，内弗受也。極，國也。",
                    "zhushu": "諱滅同姓，故變“滅”言“入”。傳例曰：“滅國有三術：中國日，卑國月，夷狄時。”極蓋卑國也。内謂所入之國，非獨魯也。"
                },
                {
                    "paragraph": "苟焉以入人爲志者，人亦入之矣。不稱氏者，滅同姓，貶也。○",
                    "zhushu": ""
                },
                {
                    "paragraph": "秋八月庚辰，公及戎盟于唐。",
                    "zhushu": "傳例曰：“及者，内爲志焉爾。”唐，魯地。"
                },
                {
                    "paragraph": "○九月，紀履緰來逆女。",
                    "zhushu": "不親逆則例月，重録之。親逆則例時。○履緰，音須，左氏作“裂繻”，下注同。"
                },
                {
                    "paragraph": "逆女，親者也。",
                    "zhushu": "親者，謂自逆之也。"
                },
                {
                    "paragraph": "使大夫，非正也。以國氏者，爲其來交接於我，故君子進之也。",
                    "zhushu": "傳例曰：“當國以國氏，卑者以國氏，進大夫以國氏。”國氏雖同，而義各有當。公子公孫篡君代位，故去其氏族國氏，以表其無禮，齊無知之徒是也。若庶姓微臣，雖爲大夫，不得爵命，無代位之嫌，旣不書其氏族，當知某國之臣，故國氏以别之，宋萬之倫是也。履緰以名繫國，著其奉國重命，來爲君逆，得接公行禮，故以國氏重之。成九年宋不書逆女，以其逆者微。今書履緰，亦足知其非卑者。公羊傳曰：“春秋貴賤不嫌同號，美惡不嫌同辭。”左氏舎族之例，或厭以尊君，或貶以著罪。此傳隱公去即位以明讓，莊公去即位以表繼弑，文同而義異者甚衆，故不可以一方求之。○爲其，于僞反，注“來爲”同。有當，丁浪反。故去，起吕反，下同。以別，彼列反。美惡，烏路反，又如字。舎族，音捨。或厭，於葉反。"
                },
                {
                    "paragraph": "○冬十月，伯姫歸于紀。",
                    "zhushu": "伯姫，魯女。"
                },
                {
                    "paragraph": "禮，婦人謂嫁曰“歸”，反曰“來歸”，",
                    "zhushu": "嫁而曰“歸”，明外屬也；反曰“來歸”，明從外至。反，謂爲夫家所遣。"
                },
                {
                    "paragraph": "從人者也。婦人在家制於父，旣嫁制於夫，夫死，從長子。婦人不專行，必有從也。伯姫歸于紀，此其如專行之辭，何也？曰：非專行也，吾伯姫歸于紀，故志之也。其不言使，何也？",
                    "zhushu": "怪不言使履緰來逆女。○長，丁丈反。"
                },
                {
                    "paragraph": "逆之道微，無足道焉爾。",
                    "zhushu": "言君不親迎而大夫來逆，故曰“微”也。旣失其大，不復稍明其細，故不言使履緰也。○迎，魚敬反。復，扶又反。"
                },
                {
                    "paragraph": "○紀子伯、莒子盟于密。",
                    "zhushu": "密，莒地。○子伯，如字，長也。左氏作“子帛”。"
                },
                {
                    "paragraph": "或曰：紀子伯、莒子而與之盟。",
                    "zhushu": "紀子以莒子爲伯而與之盟。伯，長也。"
                },
                {
                    "paragraph": "或曰：年同爵同，故紀子以伯先也。",
                    "zhushu": "年爵雖同，紀子自以爲伯而先。"
                },
                {
                    "paragraph": "○十有二月乙卯，夫人子氏薨。",
                    "zhushu": "夫人薨例日。夫人曰薨，從夫稱。○稱，尺證反。"
                },
                {
                    "paragraph": "夫人薨，不地。",
                    "zhushu": "夫人無出竟之事，薨有常處。○處，昌慮反。"
                },
                {
                    "paragraph": "夫人者，隱之妻也。卒而不書葬，夫人之義，從君者也。",
                    "zhushu": "隱弑賊不討，故不書葬。"
                },
                {
                    "paragraph": "○鄭人伐衞。",
                    "zhushu": "傳例曰：“斬樹木、壊宫室曰伐。”伐例時。○壞，音怪，又戸怪反。",
                    "type": 2
                },
                {
                    "paragraph": "三年，春，王二月己巳，日有食之。",
                    "zhushu": "杜預曰：“日行遟，一歳一周天；月行疾，一月一周天。一歳凡十二交㑹。然日月動物，雖行度有大量，不能不小有盈縮，故有雖交㑹而不食者，或有頻交而食者。唯正陽之月，君子忌之，故有伐鼔用幣之事。”京房易傳曰：“日者，陽之精，人君之象。驕溢專明，爲隂所侵，則有日食之災。不救，必有篡臣之萌。其救也，君懐謙虚下賢，受諫任德，日食之災爲消也。○日有食之，本亦作蝕，音同。後皆倣此。量，音亮。下，遐嫁反。爲消，于僞反。"
                },
                {
                    "paragraph": "言日不言朔，食晦日也。其日有食之何也？吐者外壤，食者内壤，",
                    "zhushu": "凡所吐出者，其壤在外；其所吞咽者，壤入於内。○壤，而丈反。吞，勑恩反，又音天。咽，於見反。"
                },
                {
                    "paragraph": "闕然不見其壤，有食之者也。",
                    "zhushu": "今日闕損而不知壤之所在，此必有物食之。○見，如字，又賢徧反。"
                },
                {
                    "paragraph": "有，内辭也；或，外辭也。",
                    "zhushu": "邵曰：“食者内壤，故曰内辭；吐者外壤，故曰外辭。傳無外辭之文者，蓋時無外壤也。而曰“或外辭”者，因事以明義例爾。猶傳云：“三榖不升謂之饉，四榖不升謂之康”，亦無其事。”○饉，渠吝反。"
                },
                {
                    "paragraph": "有食之者，内於日也。",
                    "zhushu": "内於日，以壤不見於外。○見，賢徧反，又如字。"
                },
                {
                    "paragraph": "其不言食之者何也？知其不可知，知也。",
                    "zhushu": "○不可知知也，上知如字，下知音智。"
                },
                {
                    "paragraph": "○三月庚戍，天王崩。",
                    "zhushu": "平王也。"
                },
                {
                    "paragraph": "髙曰崩，",
                    "zhushu": "梁山崩。"
                },
                {
                    "paragraph": "厚曰崩，",
                    "zhushu": "沙鹿崩。"
                },
                {
                    "paragraph": "尊曰崩。天子之崩，以尊也。其崩之何也？以其在民上，故崩之。其不名何也？大上，故不名也。",
                    "zhushu": "夫名者，所以相别爾。居人之大，在民之上，故無所名。○大，並如字。夫，音符，發句之端皆同。别，彼列反。"
                },
                {
                    "paragraph": "○夏四月辛卯，尹氏卒。",
                    "zhushu": "丈三年“王子虎卒”不日，此日者，録其恩深也。○尹，如字，周大夫也。左氏作“君氏”。"
                },
                {
                    "paragraph": "尹氏者何也？天子之大夫也。外大夫不卒，此何以卒之也？於天子之崩爲魯主，故隱而卒之。",
                    "zhushu": "隱，猶痛也。周禮大行人職曰：“若有大䘮，則詔相諸侯之禮。”然則尹氏時在職而詔魯人之弔者。不書官名，疑其譏丗卿。○相，息亮反。"
                },
                {
                    "paragraph": "○“秋，武氏子來求賻。",
                    "zhushu": "天王使不正者月。今無君，不稱使，故亦略而書時。"
                },
                {
                    "paragraph": "武氏子者何也？天子之大夫也。天子之大夫，其稱武氏子何也？未畢䘮，孤未爵，",
                    "zhushu": "平王之䘮在殯。"
                },
                {
                    "paragraph": "未爵使之，非正也。其不言使何也？",
                    "zhushu": "據桓十五年“天王使家父來求車”稱“使”。"
                },
                {
                    "paragraph": "無君也。",
                    "zhushu": "桓王在䘮未即位，故曰“無君”。"
                },
                {
                    "paragraph": "歸死者曰賵，歸生者曰賻。曰歸之者，正也；求之者，非正也。”",
                    "zhushu": "䘮事無求而有賵、賻。"
                },
                {
                    "paragraph": "周雖不求，魯不可以不歸。魯雖不歸，周不可以求之。求之爲言，得不得未可知之辭也，交譏之。○八月，庚辰，宋公和卒。",
                    "zhushu": "天子曰崩，諸侯曰薨，大夫曰卒，周之制也。春秋所稱，曲存魯史之義。内稱公而書薨，所以自尊其君，則不得不略外諸侯書卒以自異也。至於旣葬，雖邾、許子男之君，皆稱謚而言公，各順臣子之辭，兩通其義。鄭君曰：禮雜記上曰：君薨，赴於他國之君，曰：寡君不禄，敢告於執事。曲禮下曰：壽考曰卒，短折曰不禄。君薨，赴而云不禄者，臣子之於君父，雖有壽考，猶若短折，痛傷之至也。若赴稱卒，是以壽終，無哀惜之心，非臣子之辭。鄰國來赴，書以卒者，無老無㓜，皆以成人之稱，亦所以相尊敬。○謚，市至反，後皆同。短，丁緩反。折，時設反，下同。有壽，市又反，又如字。"
                },
                {
                    "paragraph": "諸侯日卒，正也",
                    "zhushu": "正謂承嫡。"
                },
                {
                    "paragraph": "○冬，十有二月，齊侯、鄭伯盟于石門。",
                    "zhushu": "傳例曰：日石，外盟。不門，齊地。"
                },
                {
                    "paragraph": "○癸未，葬宋繆公。日葬，故也，危不得葬也。",
                    "zhushu": "天子七月而葬，諸侯五月而葬，大夫三月而葬。傳例曰諸侯時葬，正也。月葬，故也。日者，憂危最甚，不得備禮葬也。他皆放此。徐邈曰文元年傳曰葬曰會，言有天子諸侯之使共赴㑹葬事，故凡書葬皆據我而言葬彼，所以不稱宋葬繆公而言葬宋繆公者，弔會之事，賵禭之命，此常事無所書，故但記卒記葬，録魯恩義所及，則哀其䘮而恤其終。亦可知矣。若存没隔絶，情禮不交，則卒葬無文。或有書“卒”不書“葬”，蓋外雖赴卒，而内不㑹葬，無其事則闕其文，史䇿之常也。榖梁傳稱“變之不葬有三：弑君不葬，國滅不葬，失德不葬。言夫子脩春秋所改舊史以示義者也。弑君之賊，天下所當同誅，而諸侯不能治，臣子不能討，雖葬事是供，義何足算？亡國之君，䘮事不成，則不應書葬。失德之主，無以守位，故没葬文。傳於宋襄公著失民之咎，宋共公發非葬之問，言伯姫賢而不荅，共公不能弘家人之禮。然則爲君者，外之不足以全國，内之不足以正家，皆所謂失德而終，禮冝貶者也。于時諸國多失道，不可悉去其葬，故於二君示義而大體明矣。○繆，音穆，本亦作“穆”。之使，所吏反，下同。䇿，本又作“筴”，𥘉革反。算，素緩反，數也。宋共公，音㳟，本又作“㳟”。去，起吕反。",
                    "type": 2
                },
                {
                    "paragraph": "“四年，春，王二月，莒人伐𣏌，取牟婁。",
                    "zhushu": "傳例曰：“取，易辭也。”伐國不言圍邑，言圍邑皆有所見。伐國及取邑例時，此月者，蓋爲下戊申衛君完卒日起也。凡例冝時而書月者，皆縁下事當日故也。日必繼於月，故不得不書月，事實在先，故不得後録也。他皆放此。○𣏌，音起。牟，亡侯反。易，以䜴反。見，賢徧反。蓋爲，于僞反。"
                },
                {
                    "paragraph": "傳曰：言伐言取，所惡也。",
                    "zhushu": "稱“傳曰”者，榖梁子不親受于師而聞之於傳者，旣伐其國，又取其土，明伐不以罪而貪其利，兩書取伐以彰其惡。○所惡，烏路反，又如字。於傳，直專反。"
                },
                {
                    "paragraph": "諸侯相伐取地於是始，故謹而志之也。”",
                    "zhushu": "春秋之始。"
                },
                {
                    "paragraph": "○“戊申，衛祝吁弑其君完。",
                    "zhushu": "弑君日與不日，從其君正與不正之例也。祝吁，衞公子○祝。吁，香干反。左氏、公羊及詩作“州吁”。完，音丸。"
                },
                {
                    "paragraph": "大夫弑其君以國氏者，嫌也，弑而代之也。",
                    "zhushu": "凢非正嫡，則謂之嫌。"
                },
                {
                    "paragraph": "○夏，公及宋公遇于清。",
                    "zhushu": "遇，例時。清，衛地。"
                },
                {
                    "paragraph": "及者，内爲志焉爾。",
                    "zhushu": "元年與宋人盟于宿，故今復尋之。○復，扶又反。"
                },
                {
                    "paragraph": "遇者，志相得也。",
                    "zhushu": "八年傳曰：“不期而㑹曰遇。”今曰“内爲志”，非不期也。然則遇有二義。"
                },
                {
                    "paragraph": "○宋公、陳侯、蔡人、衞人伐鄭。",
                    "zhushu": ""
                },
                {
                    "paragraph": "○秋，翬帥師㑹",
                    "zhushu": ""
                },
                {
                    "paragraph": "宋公、陳侯、蔡人、衞人伐鄭。翬者何也？公子翬也。其不稱公子何也？",
                    "zhushu": "據莊二年“公子慶父帥師伐於餘丘”稱公子。○翬，音暉，下同。"
                },
                {
                    "paragraph": "貶之也。",
                    "zhushu": "杜預曰：“外大夫貶皆稱人，内大夫貶皆去族稱名，記事之體。他國可言某人而已之，卿佐不得言魯人。”○去，起吕反。"
                },
                {
                    "paragraph": "何爲貶之也？與于弑公，故貶也。”",
                    "zhushu": "○與，音預。"
                },
                {
                    "paragraph": "○“九月，衞人殺祝吁于濮。",
                    "zhushu": "濮，陳地水名。○濮，音卜。"
                },
                {
                    "paragraph": "稱人以殺，殺有罪也。",
                    "zhushu": "有弑君之罪者，則舉國之人皆欲殺之。"
                },
                {
                    "paragraph": "祝吁之挈，失嫌也。",
                    "zhushu": "不書氏族，提挈其名而道之也。衆所同疾，威力不足以自固，失當國之嫌。○挈，本又作“挈”，苦結反，注同。"
                },
                {
                    "paragraph": "其月，謹之也。",
                    "zhushu": "討賊例時也。衛人不能即討祝吁，致令出入自恣，故謹其時月所在，以著臣子之緩慢也。○令，力呈反，下同。"
                },
                {
                    "paragraph": "于濮者，譏失賊也。”",
                    "zhushu": "譏其不即討，乃令至濮。"
                },
                {
                    "paragraph": "○冬，十有二月，衞人立𣈆。",
                    "zhushu": "立、納、入，皆篡也。大國篡例月，小國時。"
                },
                {
                    "paragraph": "衞人者，衆辭也。立者，不冝立者也。",
                    "zhushu": "嗣子有常位，故不言立。"
                },
                {
                    "paragraph": "𣈆之名，惡也。",
                    "zhushu": "惡，謂不正。○惡也，烏各反。"
                },
                {
                    "paragraph": "其稱人以立之何也？得衆也。得衆則是賢也，賢則其曰不冝立何也？春秋之義，諸侯與正而不與賢也。",
                    "zhushu": "雍曰：“正，謂嫡長也。夫多賢不可以多君，無賢不可以無君。立君非以尚賢，所以明有統也；建儲非以私親，所以定名分。名分定，則賢無亂長之階，而自賢之禍塞矣；君無嬖幸之由，而私愛之道滅矣。”○嫡，丁歷反。長，丁丈反，下同。儲，直魚反。分，扶問反。嬖，必計反。",
                    "type": 2
                },
                {
                    "paragraph": "五年，春，公觀魚于棠。",
                    "zhushu": "傳例曰：“公往時，正也。”正，謂無危事耳。棠，魯地。○觀魚，如字，左氏作“矢魚”。"
                },
                {
                    "paragraph": "傳曰：“常事曰視，",
                    "zhushu": "視朔之𩔖是。"
                },
                {
                    "paragraph": "非常曰觀。”",
                    "zhushu": "觀魚之𩔖是。"
                },
                {
                    "paragraph": "禮，尊不親小事，卑不尸大功。",
                    "zhushu": "尸，主。"
                },
                {
                    "paragraph": "魚，卑者之事也，",
                    "zhushu": "周禮“人，中士、下士”，○音魚。"
                },
                {
                    "paragraph": "公觀之，非正也。",
                    "zhushu": ""
                },
                {
                    "paragraph": "○夏，四月，葬衛桓公。月葬，故也。",
                    "zhushu": "有祝吁之難，故十五月乃葬。○難，乃旦反。"
                },
                {
                    "paragraph": "○秋，衞師入郕。入者，内弗受也。郕，國也。將卑師衆曰師。",
                    "zhushu": "書其重者也。將卑，謂非卿。○郕，音成。將卑，子匠反，注同。"
                },
                {
                    "paragraph": "○九月，考仲子之宫。",
                    "zhushu": "失禮宗廟，功重者月，功輕者時。莊二十三年“秋，丹桓宫楹”是也。"
                },
                {
                    "paragraph": "考者何也？考者，成之也，成之爲夫人也。",
                    "zhushu": "立其廟，丗𥙊之，成夫人之禮。"
                },
                {
                    "paragraph": "禮，庻子爲君，爲其母築宫，使公子主其𥙊也。",
                    "zhushu": "公當奉宗廟，故不得自主也。公子者，長子之弟及妾之子。○爲，于僞反。長，丁丈反。"
                },
                {
                    "paragraph": "於子祭，於孫止。",
                    "zhushu": "貴賤之序。"
                },
                {
                    "paragraph": "仲子者，惠公之母，隱孫而脩之，非隱也。",
                    "zhushu": "非，責也。三年，父䘮畢，不於三年考者，又有天王崩，至此服竟乃脩之。"
                },
                {
                    "paragraph": "𥘉獻六羽。",
                    "zhushu": "羽，翟羽，舞者所執。獻者，下奉上之辭。作之於廟，故言獻。"
                },
                {
                    "paragraph": "𥘉，始也。",
                    "zhushu": "遂以爲常。"
                },
                {
                    "paragraph": "榖梁子曰：“舞夏，天子八佾，諸公六佾，諸侯四佾。",
                    "zhushu": "言榖梁子者，非受於師，自其意也。夏，大也。大，謂大雉。大雉，翟雉。佾之言列，八人爲列，又有八列，八八六十四人也，並執翟雉之羽而舞也。天子用八，象八風；諸公用六，降殺以兩也。不言六佾者，言佾則干在其中，明婦人無武事，獨奏丈樂。○舞夏，户雅反，注及下同。佾，音逸，列也。殺，色界反。"
                },
                {
                    "paragraph": "𥘉獻六羽，始僣樂矣。”",
                    "zhushu": "下犯上謂之僭。○僣，子念反。"
                },
                {
                    "paragraph": "尸子曰：“舞夏，自天子至諸侯皆用八佾。𥘉獻六羽，始厲樂矣。”",
                    "zhushu": "言時諸侯僣侈，皆用八佾，魯於是能自減厲而始用六。榖梁子言其始僣，尸子言其始降。○侈，昌是反，又尺是反。"
                },
                {
                    "paragraph": "○邾人、鄭人伐宋。",
                    "zhushu": "邾主兵，故序鄭上。"
                },
                {
                    "paragraph": "○螟。蟲災也，甚則月，不甚則時。",
                    "zhushu": "甚則即盡，不及歷月。禮月令曰：“仲春行夏令，則蟲螟爲害。”○螟，亡丁反。"
                },
                {
                    "paragraph": "○冬，十有二月，辛巳，公子彄卒。",
                    "zhushu": "杜預曰：“大夫書卒不書葬。葬者自其臣子事，非公家所及。”○彄，苦侯反。"
                },
                {
                    "paragraph": "隱不爵命大夫，其曰公子彄何也？",
                    "zhushu": "據八年無侅卒不稱公子。"
                },
                {
                    "paragraph": "先君之大夫也。",
                    "zhushu": "隱不成爲君，故不爵命大夫。公子不爲大夫，則不言公子也。"
                },
                {
                    "paragraph": "○宋人伐鄭，圍長葛。",
                    "zhushu": "長葛，鄭邑。圍例時。"
                },
                {
                    "paragraph": "伐國不言圍邑，",
                    "zhushu": "據莊二年公子慶父帥師伐於餘丘，不言圍也。伐國不言園邑，書其重也。"
                },
                {
                    "paragraph": "此其言圍，何也？乆之也。",
                    "zhushu": "宋以此冬圍之，至六年冬乃取之。古者師出不踰時，重民之命，愛民之財。乃暴師經年，僅而後克，無仁隱之心而有貪利之行，故圍、伐兼舉以明之。○暴，歩卜反，本或作“曝”，暴露也。僅，渠吝反。行，下孟反。"
                },
                {
                    "paragraph": "伐不踰時，戰不逐奔，誅不塡服。",
                    "zhushu": "來服者不復填獻之。○填，音田。復，扶又反，下同。厭，於甲反。"
                },
                {
                    "paragraph": "苞人民、毆牛馬曰侵；斬樹木、壞宫室曰伐。",
                    "zhushu": "制其人民，毆其牛馬，賊去之後則可還反。樹木斬不復生，宫室壞不自成，故其爲害重也。○毆，丘于反，注同。壊，音怪，一户怪反，六年同。",
                    "type": 2
                },
                {
                    "paragraph": "六年，春，鄭人來輸平。",
                    "zhushu": "杜預曰：“和而不盟曰平。”○輸平，失朱反，墮也。左氏作“渝平”。"
                },
                {
                    "paragraph": "輸者，墮也。平之爲言，以道成也。來輸乎者，不果成也。",
                    "zhushu": "春秋前魯與鄭平，四年翬與宋伐鄭。故來絶魯，壞前乎也。○墮，許規反。壊，毀之也。"
                },
                {
                    "paragraph": "○夏五月辛酉，公㑹齊侯，盟于艾。",
                    "zhushu": "艾，魯地。隱行皆不致者，明其當讓也。○艾，五蓋反。"
                },
                {
                    "paragraph": "○秋七月。",
                    "zhushu": "無事書首月，不遺時也。他皆放此。"
                },
                {
                    "paragraph": "○冬，宋人取長葛。",
                    "zhushu": "前年冬圍，至今乃得之。上有“伐鄭圍長葛”，書“長葛”，則鄭邑可知，故不繋之鄭。"
                },
                {
                    "paragraph": "外取邑不志，此其志，何也？乆之也。",
                    "zhushu": "",
                    "type": 2
                },
                {
                    "paragraph": "七年，春，王三月，叔姫歸于紀。",
                    "zhushu": "叔姫，伯姫之娣。至此歸者，待年於父母之國，六年乃歸。媵之爲言送也，從也。不與嫡俱行，非禮也。親逆例時，不親逆例月。許慎曰：“姪娣年十五以上，能共事君子，可以往，二十而御。易曰：“歸妹愆期，遟歸有待。”詩云：“韓侯取妻，諸娣從之，祁祁如雲。”娣必少於嫡，知未二十而往也。”○娣，徒細反，女弟曰娣。媵，以證反，又繩證反。從，才用反，下同，一音如字。上，時掌反。共事，音㳟，本亦作“供”。愆，起䖍反。取，七喻反。少，詩照反，下文及注同。"
                },
                {
                    "paragraph": "其不言逆，何也？",
                    "zhushu": "據莊二十七年“莒慶來逆叔姫”言“逆”。"
                },
                {
                    "paragraph": "逆之道微，無足道焉爾。",
                    "zhushu": "逆者非卿。"
                },
                {
                    "paragraph": "○滕侯卒。滕侯無名。",
                    "zhushu": "自無名，非貶之。○滕，徒豋反。"
                },
                {
                    "paragraph": "少曰丗子，長曰君，狄道也。其不正者，名也。",
                    "zhushu": "戎狄之道，年少之時稱曰“丗子”，長立之號曰“君”，其非正長嫡然後有名爾。責滕侯用狄道也。○長曰，丁丈反，注同。嫡，本又作“適”，丁歷反。"
                },
                {
                    "paragraph": "○夏，城中丘。",
                    "zhushu": "城例時。中丘，魯地。"
                },
                {
                    "paragraph": "城爲保民爲之也。",
                    "zhushu": "建國立城邑有定所，髙下大小存乎王制。刺公不脩勤徳政，更造城以安民。○爲，于僞反，下“爲其”同。刺，七賜反。"
                },
                {
                    "paragraph": "民衆城小則益城，益城無極。凡城之志，皆譏也。",
                    "zhushu": "夫保民以德，不以城也。”如民衆而城小，輒益城，是無限極也。此發凡例，施之於城内邑。"
                },
                {
                    "paragraph": "○齊侯使其弟年來聘。",
                    "zhushu": "聘例時。凡聘，皆使卿執玉帛以相存問。"
                },
                {
                    "paragraph": "諸侯之尊，弟兄不得以屬通。",
                    "zhushu": "禮，非始封之君，則臣諸父昆弟，匹敵之稱。人臣不可以敵君，故不得以屬通，所以逺别貴賤，尊君卑臣之義。○稱，尺證反。别，彼列反，下同。"
                },
                {
                    "paragraph": "其“弟”云者，以其來接於我，舉其貴者也。",
                    "zhushu": "弟是臣之親貴者，殊别於凡庶。"
                },
                {
                    "paragraph": "○秋，公伐邾。",
                    "zhushu": ""
                },
                {
                    "paragraph": "○冬，天王使凡伯來聘。",
                    "zhushu": "凡，氏；伯，字。上大夫也。"
                },
                {
                    "paragraph": "戎伐凡伯于楚丘以歸。凡伯者何也？天子之大夫也。國而曰伐，此一人而曰伐，何也？大天子之命也。",
                    "zhushu": "伐一人而同一國，尊天子之命。"
                },
                {
                    "paragraph": "戎者，衛也。戎衛者，爲其伐天子之使，貶而戎之也。楚丘，衛之邑也，以歸，猶愈乎執也。",
                    "zhushu": "夫天子之使過諸侯，諸侯當候在疆埸，膳宰致餼，司里授館，猶懼不敬，今乃執天子之使，無禮莫大焉。昭十二年晉伐鮮虞，傳曰：“晉狄之也。”今不曰衛伐凡伯，乃變衛爲戎者，伐中國之罪輕，故稱國以狄晉；執天子之使罪重，故變衛以戎之。以一人當一國，諱執言以歸，皆尊尊之。正義：“春秋之微旨。”○之使，所吏反，注同。愈，羊主反。過，古卧反，又古禾反。疆，本又作壃，亦作強，音姜。場，音亦。餼，許氣反，牲腥曰餼。伐鮮，音山。",
                    "type": 2
                },
                {
                    "paragraph": "八年，春，宋公、衛侯遇于垂。",
                    "zhushu": "垂，衛地。"
                },
                {
                    "paragraph": "不期而㑹曰遇。遇者，志相得也。",
                    "zhushu": ""
                },
                {
                    "paragraph": "○三月，鄭伯使宛來歸邴。",
                    "zhushu": "凡有所歸例時。邴，鄭邑。○宛，於阮反。邴，彼病反，一音丙，左氏作“祊”。"
                },
                {
                    "paragraph": "名宛，所以貶鄭伯，惡與地也。",
                    "zhushu": "去其族，惡擅易天子之邑。○惡與，烏路反，注及下同。去，起吕反。擅，市戰反。"
                },
                {
                    "paragraph": "○庚寅，我入邴。",
                    "zhushu": "徐邈曰：“入”承鄭歸邴下，嫌内外文不别，故著我以明之。”○别，彼列反。"
                },
                {
                    "paragraph": "入者，内弗受也。日入，惡入者也。邴者，鄭伯所受命於天子而祭泰山之邑也。",
                    "zhushu": "王室微弱，無復方岳之㑹，諸侯驕慢，亦廢朝覲之事，故鄭以湯沐之邑易魯朝宿之田也。諸侯有大功盛徳於王室者，京師有朝宿之邑，泰山有沐浴之邑，所以供祭祀也。魯，周公之後；鄭，宣王母弟，若此有賜邑，其餘則否。許慎曰：“若令諸侯京師之地皆有朝宿之邑，周有千八百諸侯，盡京師之地不足以容，不合事理。”○復，扶又反。廢朝，直遥反，下同。覲，巨靳反。諸侯春見天子曰朝，秋見曰覲。令，力呈反。"
                },
                {
                    "paragraph": "○夏六月己亥，蔡侯考父卒。諸侯日卒，正也。○",
                    "zhushu": ""
                },
                {
                    "paragraph": "辛亥，宿男卒。宿，微國也，未能同盟，故男卒也。○",
                    "zhushu": ""
                },
                {
                    "paragraph": "秋七月庚午，宋公、齊侯、衛侯盟于瓦屋。",
                    "zhushu": "宋序齊上，王爵也。瓦屋，周地。"
                },
                {
                    "paragraph": "外盟不日，此其日，何也？",
                    "zhushu": "據僖十九年夏六月，宋公、曹人、邾人盟於曹南，不日。"
                },
                {
                    "paragraph": "諸侯之參盟於是始，故謹而日之也。",
                    "zhushu": "丗道交䘮，盟詛滋彰，非可以經丗軌訓，故存日以記惡，蓋春秋之始也。○參，七南反。䘮，息浪反。詛，莊慮反，下文同。"
                },
                {
                    "paragraph": "誥誓不及五帝，",
                    "zhushu": "五帝，謂黄帝、顓頊、帝嚳、帝堯、帝舜也。誥誓，尚書六誓、七誥，是其遺丈。五帝之丗，道化涥備，不須誥誓而信自著。○誥，古報反。誓，市制反。五帝，孔安國云：“少昊、顓頊、髙辛、唐、虞。”鄭𤣥有黄帝，無少昊，餘同。范依鄭。顓頊，上音專，下音許玉反。帝嚳，苦篤反，髙辛，名。"
                },
                {
                    "paragraph": "盟詛不及三王，",
                    "zhushu": "三王，謂夏、殷、周也。夏后有鈞臺之享，商湯有景亳之命，周武有盟津之㑹，衆所歸信，不盟詛也。○夏，戸雅反。鈞，音均。亳，歩各反。盟津，音孟，本亦作“孟”。"
                },
                {
                    "paragraph": "交質子不及二伯。",
                    "zhushu": "二伯，謂齊桓、晉文。齊桓有召陵之師，晉文有踐𡈽之盟，諸侯率服，不質任也。○交質，音置，注同。二伯，如字，又音覇。召，上照反。"
                },
                {
                    "paragraph": "○八月，葬蔡宣公。月葬，故也。○",
                    "zhushu": ""
                },
                {
                    "paragraph": "九月辛卯，公及莒人盟于包來。",
                    "zhushu": "包來，宋邑。○包，音苞，一音浮，左氏作“浮來”。"
                },
                {
                    "paragraph": "可言“公及人”，不可言“公及大夫”。",
                    "zhushu": "稱人，衆辭。可言公及人，若舉國之人皆盟也。不可言公及大夫，如以大夫敵公故也。"
                },
                {
                    "paragraph": "○螟。",
                    "zhushu": "○螟，亡丁反。"
                },
                {
                    "paragraph": "○冬十有二月，無侅卒。無侅之名，未有聞焉。",
                    "zhushu": "未聞者，不知爲是隱之不爵大夫，爲是有罪貶去氏族。榖梁子不受之於師，故曰未有聞焉。○去，起吕反。"
                },
                {
                    "paragraph": "或曰：隱不爵大夫也。",
                    "zhushu": "若“俠卒”是。○若俠，音恊，九年經同。"
                },
                {
                    "paragraph": "或說曰：故貶之也。",
                    "zhushu": "若“無侅帥師入極”是。",
                    "type": 2
                },
                {
                    "paragraph": "九年，春，天王使南季來聘。南，氏姓也；季，字也。",
                    "zhushu": "南季，天子之上大夫，氏以爲姓也。所以别姓者，經有“王季子來聘”、“祭伯來”，王、祭皆非姓也，嫌與同，故别之也。季云字者，明命爲大夫，不以名通也。○别，彼列反。祭伯，側界反，下同。凡國名、邑名及人名氏，皆於始音，後不復出。若假惜之字，時復重音，後放此。"
                },
                {
                    "paragraph": "聘，問也。聘諸侯，非正也。",
                    "zhushu": "周禮：“天子時聘以結諸侯之好，殷覜以除邦國之慝，閒問以諭諸侯之志，歸脤以交諸侯之福，賀慶以賛諸侯之喜，致禬以𥙷諸侯之災”。許慎曰：“禮，臣病，君親問之。天子有下聘之義。”傳曰：“聘諸侯非正。”𡩋所未詳。○好，呼報反。覜，他弔反。慝，他得反，惡也。閒問，間厠之間。脤，市軫反，𥙊肉也。禬，戸外反，或古外反。"
                },
                {
                    "paragraph": "○三月癸酉，大雨，震電。震，雷也；電，霆也。",
                    "zhushu": "○電，徒練反。霆，徒丁反，又徒頂反。"
                },
                {
                    "paragraph": "○庚辰，大雨雪。志䟽數也。八日之間，再有大變，隂陽錯行，故謹而日之也。",
                    "zhushu": "劉向云：“雷未可以出，電未可以見。雷電旣以出見，則雪不當復降，皆失節也。雷電，陽也；雨雪，隂也。雷出非其時者，是陽不能閉隂，隂氣縱逸而將爲害也。”○雨，于付反。數，色角反。向，舒亮反。見，賢徧反。復，扶又反。"
                },
                {
                    "paragraph": "雨月，志正也。",
                    "zhushu": "雨得其時則月。"
                },
                {
                    "paragraph": "○俠卒。俠者，所俠也。",
                    "zhushu": "俠，名也。所，其氏。"
                },
                {
                    "paragraph": "弗大夫者，隱不爵大夫也。",
                    "zhushu": "俠不命爲大夫，故不氏。"
                },
                {
                    "paragraph": "隱之不爵大夫，何也？曰：不成爲君也。",
                    "zhushu": "明將立桓。"
                },
                {
                    "paragraph": "○夏，城郎。",
                    "zhushu": "郎，魯邑。"
                },
                {
                    "paragraph": "○秋，七月。無事焉，何以書？不遺時也。",
                    "zhushu": "四時不具，不成年也。"
                },
                {
                    "paragraph": "○冬，公㑹齊侯于防。",
                    "zhushu": "防，魯地也。"
                },
                {
                    "paragraph": "㑹者，外爲主焉爾。",
                    "zhushu": "",
                    "type": 2
                },
                {
                    "paragraph": "十年，春，王二月，公㑹齊侯、鄭伯于中丘。",
                    "zhushu": "隱行自此皆月者，天告雷雨之異，以見篡弑之禍，而不知戒懼，反更數㑹，故危之。○見，賢徧反。數，色角反。"
                },
                {
                    "paragraph": "○夏，翬帥師㑹齊人、鄭人伐宋。",
                    "zhushu": "翬，隱之罪人也，故終隱之丗貶之。"
                },
                {
                    "paragraph": "○六月，壬戍，公敗宋師于菅。",
                    "zhushu": "敗例日，與不日皆與戰同。菅，宋地。○公敗，必邁反，又皮邁反，後亦同“干”。菅，古顔反。"
                },
                {
                    "paragraph": "内不言戰，舉其大者也。",
                    "zhushu": "戰然後敗，故敗大於戰。"
                },
                {
                    "paragraph": "辛未，取郜；",
                    "zhushu": "○郜，古報反，字林工笁反。"
                },
                {
                    "paragraph": "辛巳，取防。取邑不日，此其日，何也？",
                    "zhushu": "據僖三十三年伐邾取訾婁不日。○訾，子斯反。"
                },
                {
                    "paragraph": "不正其乗敗人而深爲利，取二邑，故謹而日之也。",
                    "zhushu": "禮不重傷，戰不逐北。公敗宋師于菅，復取其二邑，貪利不仁，故謹其日。○重，直用反。逐北，如字，又音佩，本又作“逐奔”。復，扶又反。"
                },
                {
                    "paragraph": "○秋，宋人、衛人入鄭。○",
                    "zhushu": ""
                },
                {
                    "paragraph": "宋人、蔡人、衛人伐載。鄭伯伐取之。",
                    "zhushu": "凡書取國，皆“滅”也。變“滅”言“取”，明其易。○載，如字，本或作“戴”。易，以䜴反，下文同。"
                },
                {
                    "paragraph": "不正其因人之力而易取之，故主其事也。",
                    "zhushu": "三國伐載，自足以制之。鄭伯不能矜人之危而反與共伐，故獨書“鄭伯伐取之”，以首其惡，其實四國共取之。○惡，烏各反。"
                },
                {
                    "paragraph": "○冬十月，壬午，齊人、鄭人入郕。入者，内弗受也。日入，惡入者也。郕，國也。",
                    "zhushu": "○惡，烏路反。",
                    "type": 2
                },
                {
                    "paragraph": "十有一年，春，滕侯、薛侯來朝。天子無事，諸侯相朝，正也。",
                    "zhushu": "事，謂廵守、崩、葬、兵革之事。○薛，息列反。守，音狩，本亦作“狩”。"
                },
                {
                    "paragraph": "考禮脩德，所以尊天子也。諸侯來朝，時，正也。",
                    "zhushu": "朝冝以時，故書時則正也。"
                },
                {
                    "paragraph": "犆言同時也。",
                    "zhushu": "犆言，謂别言也。若“榖伯綏來朝”、“鄧侯吾離來朝”，同時來，不俱至。○犆，音特，獨也。本或作“特”。"
                },
                {
                    "paragraph": "累數，皆至也。",
                    "zhushu": "累數，㧾言之也。若“滕侯、薛侯來朝”，同時俱至。○數，所主反。"
                },
                {
                    "paragraph": "○夏，五月，公㑹鄭伯于時來。",
                    "zhushu": "時來，鄭地。"
                },
                {
                    "paragraph": "○秋，七月，壬午，公及齊侯、鄭伯入許。○",
                    "zhushu": ""
                },
                {
                    "paragraph": "冬，十有一月，壬辰，公薨。公薨不地，故也。",
                    "zhushu": "不地，不書路寢之比。○比，必利反。"
                },
                {
                    "paragraph": "隱之，不忍地也。",
                    "zhushu": "隱，猶痛也。"
                },
                {
                    "paragraph": "其不言“葬”，何也？君弑，賊不討，不書葬，以罪下也。",
                    "zhushu": "責臣子也。"
                },
                {
                    "paragraph": "隱十年無正，隱不自正也。",
                    "zhushu": "無正，謂不書正月。"
                },
                {
                    "paragraph": "元年有正，所以正隱也。",
                    "zhushu": "明隱冝立。"
                }
            ]
        },
        {
            "name": "桓公第二",
            "paragraphs": [
                {
                    "paragraph": "桓公第二",
                    "zhushu": "○桓公名允。桓王九年即位。",
                    "type": 1
                },
                {
                    "paragraph": "元年，春，王。桓無王，其曰王，何也？謹始也。",
                    "zhushu": "諸侯無專立之道，必受國於王。若桓初立，便以見治，故詳其即位之始，以明王者之義。"
                },
                {
                    "paragraph": "其曰無王，何也？桓弟弑兄，臣弑君，天子不能定，諸侯不能救，百姓不能去，以爲無王之道，遂可以至焉爾。元年有王，所以治桓也。正月，公即位。",
                    "zhushu": "杜預曰：“嗣子位定於初䘮，而改元必須踰年者，繼父之業，成父之志，不忍有變於中年也。諸侯毎首歳必有禮於廟，諸遭䘮繼位者，因此而改元即位，百官以序，故國史亦書即位之事於䇿。”○去上聲。"
                },
                {
                    "paragraph": "繼故不言即位，正也。",
                    "zhushu": "故，謂弑也。"
                },
                {
                    "paragraph": "繼故不言即位之爲正，何也？曰：先君不以其道終，則子弟不忍即位也。",
                    "zhushu": "哀痛之至，故不忍行即位之禮。"
                },
                {
                    "paragraph": "繼故而言即位，則是與聞乎弑也。繼故而言即位，是爲與聞乎弑，何也？曰：先君不以其道終，已正即位之道而即位，是無恩於先君也。",
                    "zhushu": "推其無恩，則知與弑也。此明統例耳。與弑尚然，况親弑者？○與聞，音豫，下文及注“與弑”皆同。"
                },
                {
                    "paragraph": "三月，公㑹鄭伯于垂。",
                    "zhushu": "垂，衛地也。傳例曰：往月，危往也。桓，大惡之人，故㑹皆月以危之。"
                },
                {
                    "paragraph": "㑹者，外爲主焉爾。",
                    "zhushu": "鄭伯所以欲爲此㑹者，爲易田故。○爲易，于僞反。"
                },
                {
                    "paragraph": "○鄭伯以璧假許田。假不言“以”，言“以”，非假也。",
                    "zhushu": "實假，則不應言以璧。"
                },
                {
                    "paragraph": "非假而曰假，諱易地也。禮，天子在上，諸侯不得以地相與也。",
                    "zhushu": "諸侯受地於天子，不得自專。"
                },
                {
                    "paragraph": "無田則無許可知矣。不言許，不與許也。",
                    "zhushu": "但言以璧假許，而不繼田，則許屬鄭也。今言許田，明以許之田與鄭，不與許邑也。諸侯有功，則賜田以禄之，若可以借人，此蓋不欲以實言。○借，子夜反。"
                },
                {
                    "paragraph": "許田者，魯朝宿之邑也。邴者，鄭伯之所受命而𥙊泰山之邑也。用見魯之不朝於周，而鄭之不祭泰山也。",
                    "zhushu": "朝天子所宿之邑，謂之朝宿。泰山非鄭竟内，從天王廵守，受命而祭也。擅相換易，則知朝、𥙊並廢。○魯。朝，直遥反，下皆同。邴，彼病反，又音丙。見，賢徧反。竟，音境。從，在用反。守，音狩。擅，市戰反。換，一本亦作“逭”，胡喚反。"
                },
                {
                    "paragraph": "○夏，四月丁未，公及鄭伯盟于越。",
                    "zhushu": "越，衛地也。"
                },
                {
                    "paragraph": "及者，内爲志焉爾。越，盟地之名也。○秋，大水。",
                    "zhushu": "禮月令曰：“季秋行夏令，則其國大水。”大水例時。"
                },
                {
                    "paragraph": "髙下有水災曰大水。○冬十月。無事焉，何以書？不遺時也。春秋編年，四時具而後爲年。",
                    "zhushu": "編，録。○編，必連反；字林、聲類、韻集皆布千反；史記音義甫連反。",
                    "type": 2
                },
                {
                    "paragraph": "二年，春，王正月戊申，宋督弑其君與夷。",
                    "zhushu": "宋督，宋之卑者。卑者以國氏。○督，丁毒反。與，如字，又音餘。"
                },
                {
                    "paragraph": "桓無王，其曰王，何也？正與夷之卒也。",
                    "zhushu": "諸侯之卒，天子所隱痛。姦逆之人，王法所冝誅，故書王以正之。"
                },
                {
                    "paragraph": "及其大夫孔父。孔父先死，其曰“及”，何也？書尊及卑，春秋之義也。",
                    "zhushu": "邵曰：“㑹盟言及，别内外也；尊卑言及，上下序也。”○别，彼列反。"
                },
                {
                    "paragraph": "孔父之先死，何也？督欲弑君而恐不立，於是乎先殺孔父，孔父閑也。",
                    "zhushu": "閑，謂扞禦。○殺，並如字。扞，下旦反。"
                },
                {
                    "paragraph": "何以知其先殺孔父也？曰：子旣死，父不忍稱其名；臣旣死，君不忍稱其名，以是知君之累之也。",
                    "zhushu": "累，謂從也。"
                },
                {
                    "paragraph": "孔，氏；父，字，謚也。",
                    "zhushu": "孔父有死難之勲，故其君以字爲謚。○難，乃旦反。"
                },
                {
                    "paragraph": "或曰：其不稱名，蓋爲祖諱也。孔子故宋也。",
                    "zhushu": "孔子舊是宋人，孔父之𤣥孫。○爲，于僞反。"
                },
                {
                    "paragraph": "○滕子來朝。",
                    "zhushu": "隱十一年稱侯，今稱子，盖時王所黜。"
                },
                {
                    "paragraph": "○三月，公㑹齊侯、陳侯、鄭伯于稷，以成宋亂。",
                    "zhushu": "稷，宋地也。"
                },
                {
                    "paragraph": "“以”者，内爲志焉爾。公爲志乎成是亂也。",
                    "zhushu": "欲㑹者，外也；欲受賂者，公也。"
                },
                {
                    "paragraph": "此成矣，取不成事之辭而加之焉，於内之悪，而君子無遺焉爾。",
                    "zhushu": "取不成事之辭，謂以成宋亂也。桓，姦逆之人，故極言其惡，無所遺漏也。江熈曰：春秋親尊皆諱，蓋患惡之不可掩，豈當取不成事之辭，以加君父之惡乎？案宣四年“公及齊侯平莒及郯”，傳曰：“平者，成也。”然則成亦平也。公與齊、陳、鄭欲平宋亂，而取其賂鼎，不能平亂，故書“成宋亂，取郜大鼎納于大廟”，微旨見矣。㝷理推經，傳似失之。徐邈曰：宋雖己亂，治之則治。治亂成不，繫此一㑹。若諸侯討之，則有撥亂之功，不討，則受成亂之責，辭豈虚加也哉！春秋雖爲親尊者諱，然亦不没其實，故納鼎于廟，躋僖逆祀，及王室之亂，昭公之孫，皆指事而書。哀七年傳所謂“有一國之道者，有天下之道者也”。君失社稷，猶書而不隱，况今四國羣㑹，非一人之過，以義致譏，輕於自己兆亂。以此方彼，無所多怪。○郯，音談。大廟，音泰，下文及注同。見，賢徧反。躋，子𠔃反。"
                },
                {
                    "paragraph": "○夏四月，取郜大鼎于宋。戊申，納于大廟。",
                    "zhushu": "傳例曰：“納者，内不受也。日之，明惡甚也。”太廟，周公廟。○郜，古報反。"
                },
                {
                    "paragraph": "桓内弑其君，外成人之亂，受賂而退，以事其祖，非禮也。其道以周公爲弗受也。郜鼎者，郜之所爲也。曰“宋”，取之宋也，",
                    "zhushu": "此鼎本郜國所作，宋後得之。"
                },
                {
                    "paragraph": "以是爲討之鼎也。",
                    "zhushu": "討宋亂而更受其賂。鼎○爲討之鼎，如字。麋氏云：“討，或作糾。”"
                },
                {
                    "paragraph": "孔子曰：“名從主人，物從中國。”故曰郜大鼎也。",
                    "zhushu": "主人，謂作鼎之主人也，故繫之郜。物從中國，謂是大鼎。"
                },
                {
                    "paragraph": "○秋七月，紀侯來朝。",
                    "zhushu": "隱二年稱子，今稱侯，盖時王所進。○紀侯，左氏作“𣏌侯”。"
                },
                {
                    "paragraph": "朝，時，此其月，何也？",
                    "zhushu": "據隱十一年春，滕侯、薛侯來朝，稱時。"
                },
                {
                    "paragraph": "桓内弑其君，外成人之亂，於是爲齊侯、陳侯、鄭伯計，數日以賂，",
                    "zhushu": "桓旣罪深責大，乃復爲三國計數，至日以責宋賂。○爲齊，于僞反，下同。數，色主反。注同。復，扶又反。"
                },
                {
                    "paragraph": "已即是事而朝之，惡之，故謹而月之也。",
                    "zhushu": "已，紀也。桓與諸侯校數功勞，以取宋賂，不知非之爲非，貪愚之甚，紀不擇其不肖而就朝之。○惡，烏路反。"
                },
                {
                    "paragraph": "○蔡侯、鄭伯㑹于鄧。",
                    "zhushu": "鄧，某地。○某地，不知其國，故云某。後放此。"
                },
                {
                    "paragraph": "○九月，入𣏌。我入之也。",
                    "zhushu": "不稱主名，内之卑者。"
                },
                {
                    "paragraph": "○公及戎盟于唐。○冬，公至自唐。",
                    "zhushu": "告廟曰至。傳例曰：“致君者，殆其往而喜其反。”此致君之意義也。離不言㑹，故以地致。"
                },
                {
                    "paragraph": "桓無㑹，而其致，何也？逺之也。",
                    "zhushu": "桓㑹甚衆，而曰無㑹，盖無致㑹也。弑逆之罪，非可以致宗廟，而今致者，危其逺㑹戎狄，喜其得反。",
                    "type": 2
                },
                {
                    "paragraph": "三年，春，正月，公㑹齊侯于嬴。",
                    "zhushu": "嬴，齊地。○嬴音盈。"
                },
                {
                    "paragraph": "○夏，齊侯、衛侯胥命于蒲。",
                    "zhushu": "蒲，衛地。"
                },
                {
                    "paragraph": "胥之爲言，猶相也。相命而信諭，謹言而退，以是爲近古也。",
                    "zhushu": "申約言以相逹，不㰱血而誓盟。古，謂五帝時。○近，附近之近。約，如字，又於妙反。㰱，本又作“喢”，所洽反。"
                },
                {
                    "paragraph": "是必一人先，其以相言之，何也？不以齊侯命衛侯也。",
                    "zhushu": "江熙曰：“夫相與親比，非一人之徳，是以同聲相應，同氣相求。齊、衛胥盟，雖有先倡，倡和理均。若以齊命衛，則功歸干齊；以衛命齊，則齊僅随從。言其相命，則泯然無際矣。”○比，毗志反。應，應對之應。僅，巨靳反。泯，亡忍反。"
                },
                {
                    "paragraph": "○六月，公㑹𣏌侯于郕。",
                    "zhushu": "郕，魯地。○郕，音成。"
                },
                {
                    "paragraph": "○秋七月壬辰朔，日有食之，旣。言日言朔，食正朔也。",
                    "zhushu": "朔，日食也。"
                },
                {
                    "paragraph": "旣者，盡也，有繼之辭也。",
                    "zhushu": "盡而復生謂之旣。○復，扶又反。"
                },
                {
                    "paragraph": "○公子翬如齊逆女。",
                    "zhushu": "翬稱公子者，桓不以爲罪人也。"
                },
                {
                    "paragraph": "逆女，親者也。使大夫，非正也。九月，齊侯送姜氏于讙。",
                    "zhushu": "已去齊國，故不言女。未至干魯，故不稱夫人。讙，魯地。月者，重録之。○于讙，音歡。"
                },
                {
                    "paragraph": "禮，送女，父不下堂，母不出祭門，諸母兄弟不出闕門。",
                    "zhushu": "𥙊門，廟門也。闕，兩觀也，在𥙊門之外。○觀，古亂反。"
                },
                {
                    "paragraph": "父戒之曰：“謹慎從爾舅之言。”母戒之曰：“謹慎從爾姑之言。”諸母般申之曰：“謹慎從爾父母之言！”",
                    "zhushu": "般，囊也，所以盛朝夕所須，以備舅姑之用。○般，歩干反，一本作鞶，音同。盛，音成。"
                },
                {
                    "paragraph": "送女踰竟，非禮也。",
                    "zhushu": "○踰竟，音境。"
                },
                {
                    "paragraph": "公㑹齊侯于讙。無譏乎？",
                    "zhushu": "齊侯送女踰竟，逺至于讙，嫌㑹非禮之人，當有譏。"
                },
                {
                    "paragraph": "曰：爲禮也。齊侯來也，公之逆而㑹之，可也。",
                    "zhushu": "爲親逆之禮。"
                },
                {
                    "paragraph": "夫人姜氏至自齊。其不言翬之以來，何也？",
                    "zhushu": "據宣元年遂以夫人婦姜至自齊。"
                },
                {
                    "paragraph": "公親受之于齊侯也。",
                    "zhushu": "重在公。"
                },
                {
                    "paragraph": "子貢曰：“冕而親迎，不已重乎？”",
                    "zhushu": "冕，𥙊服。○迎，魚敬反。一本作逆。"
                },
                {
                    "paragraph": "孔子曰：“合二姓之好，以繼萬丗之後，何謂已重乎？”",
                    "zhushu": "○好，呼報反。"
                },
                {
                    "paragraph": "○冬，齊侯使其弟年來聘。○有年。",
                    "zhushu": "有年，例時。"
                },
                {
                    "paragraph": "五榖皆熟爲有年也。",
                    "zhushu": "",
                    "type": 2
                },
                {
                    "paragraph": "四年，春，正月，公狩于郎。",
                    "zhushu": "春而言狩，盖用冬狩之禮。蒐狩例時，而此月者，重公失禮也。莊四年冬，公及齊人狩于郜，傳曰：“齊人者，齊侯也。其曰人，何也？卑公之敵，所以卑公也。”然則言齊人者，所以人公，則譏己明矣。狩得其時，故不月。"
                },
                {
                    "paragraph": "四時之田，皆爲宗廟之事也。春曰田，",
                    "zhushu": "取獸於田。○爲，于僞反。"
                },
                {
                    "paragraph": "夏曰苗，",
                    "zhushu": "因爲苗除害，故曰苗。"
                },
                {
                    "paragraph": "秋曰蒐，",
                    "zhushu": "蒐，擇之，舍小取大。○蒐，所由反。麋氏本又作“捜”，音同。舎，音捨。"
                },
                {
                    "paragraph": "冬曰狩。",
                    "zhushu": "狩，圍狩也。冬物畢成，獲則取之，無所擇。"
                },
                {
                    "paragraph": "四時之田用三焉，唯其所先得：一爲乾豆，",
                    "zhushu": "上殺中心，死速；乾之以爲豆實，可以𥙊祀。○中，丁仲反，下同。"
                },
                {
                    "paragraph": "二爲賔客，",
                    "zhushu": "次殺射髀髂，死差遟。○射，食亦反。髀，歩啓反，又必邇反。髂，苦嫁反。差，𥘉賣反。"
                },
                {
                    "paragraph": "三爲充君之庖。",
                    "zhushu": "下殺中腸汚泡，死最遟。先宗廟，次賔客，後庖厨，尊神敬客之義。○庖，歩交反。汚，汗穢之汚。泡，普交反，又百交反。"
                },
                {
                    "paragraph": "○夏，天王使宰渠伯糾來聘。",
                    "zhushu": "宰，官也。渠，氏也。天子下大夫，老，故稱字。下無秋、冬二時，𡩋所未詳。",
                    "type": 2
                },
                {
                    "paragraph": "五年春，正月甲戍，己丑，陳侯鮑卒。鮑卒何爲以二日卒之？春秋之義，信以傳信，疑以傳疑。",
                    "zhushu": "明實録也。○傳，直專反。"
                },
                {
                    "paragraph": "陳侯以甲戍之日出，己丑之日得，不知死之日，故舉二日以包也。",
                    "zhushu": "國君獨出，必辟病潜行。○必辟。音避，本又作“避”。"
                },
                {
                    "paragraph": "○夏，齊侯、鄭伯如紀。",
                    "zhushu": "外相如不書，過我則書。例時。○過我，古禾反。下文及注同。"
                },
                {
                    "paragraph": "○天王使任叔之子來聘。",
                    "zhushu": "任叔，天子之大夫。○任叔，音壬，左氏作“仍叔。"
                },
                {
                    "paragraph": "任叔之子者，録父以使子也。故微其君臣而著其父子，不正父在子代仕之辭也。",
                    "zhushu": "録父使子，謂不氏名其人，稱父言子也。君闇劣於上，臣苟進於下，盖參譏之。"
                },
                {
                    "paragraph": "○葬陳桓公。○城祝丘。",
                    "zhushu": "譏公不脩徳政，恃城以安民。"
                },
                {
                    "paragraph": "○秋，蔡人、衛人、陳人從王伐鄭。",
                    "zhushu": "王親自伐鄭，○從，才用反，又如字。下同。"
                },
                {
                    "paragraph": "舉從者之辭也。",
                    "zhushu": "使若王命諸侯伐鄭。書從王命者，三國也。"
                },
                {
                    "paragraph": "其舉從者之辭，何也？爲天王諱伐鄭也。",
                    "zhushu": "諱自伐鄭。○爲，干僞反。"
                },
                {
                    "paragraph": "鄭，同姓之國也，在乎兾州，於是不服，爲天子病矣。",
                    "zhushu": "鄭，姫姓之國。兾州則近京師，親近猶不能服，則䟽逺者可知。○兾州，案：鄭本京兆鄭縣，是雍州之域，後徙河南新鄭，爲豫州之境。兾在兩河之間，非鄭都也。異州，言去京師近也。麋氏云：“韓侯滅鄭。”韓本都兾州，故以目鄭。近，附近之近。"
                },
                {
                    "paragraph": "○大雩。",
                    "zhushu": "雲者，旱祭，請兩之名。傳例曰：“雩，得雨曰雩，不得雨曰旱。”月雩，正也；時雩，不正也。禮月令曰：“仲冬行夏令，則其國乃旱。”○雩，音于，𥙊名。"
                },
                {
                    "paragraph": "○螽。",
                    "zhushu": "蜙蝑之属。禮月令曰：“仲冬行春令，則蟲蝗爲敗。”○螽，音終。蜙，相容反。蝑，音壻。蝗，華𥁃反。"
                },
                {
                    "paragraph": "螽，蟲災也，甚則月，不甚則時。○冬，州公如曹。外相如不書，此其書，何也？過我也。",
                    "zhushu": "過我，六年“寔來”是也。將有其未，故先録其本。",
                    "type": 2
                },
                {
                    "paragraph": "六年，春，正月，寔來。",
                    "zhushu": "來朝例時。月者，謹其無禮。○寔，常式反。朝，直遥反，下七年同。"
                },
                {
                    "paragraph": "寔來者，是來也。何謂是來？謂州公也。其謂之是來，何也？以其畫我，故簡言之也。諸侯不以過相朝也。",
                    "zhushu": "畫是相過，去朝逺。○畫，音獲，注同。以過，古禾反，注同。"
                },
                {
                    "paragraph": "○夏，四月，公㑹紀侯于郕。",
                    "zhushu": "○紀侯，左氏作“𣏌侯”。"
                },
                {
                    "paragraph": "○秋，八月壬午，大閱。",
                    "zhushu": "蒐、閱例時。○閱，音恱。"
                },
                {
                    "paragraph": "大閱者何？閱兵車也。",
                    "zhushu": "閱爲簡練。"
                },
                {
                    "paragraph": "脩教明諭，國道也。",
                    "zhushu": "脩先王之教，以明逹於民，治國之道。"
                },
                {
                    "paragraph": "平而脩戎事，非正也。",
                    "zhushu": "邵曰：“禮因四時田獵，以習用戎事，存不忘亡，安不忘危之道。平，謂不因田獵，無事而脩之。”"
                },
                {
                    "paragraph": "其日，以爲崇武，故謹而日之，蓋以觀婦人也。",
                    "zhushu": "○觀，古亂反，視也。"
                },
                {
                    "paragraph": "○蔡人殺陳佗。陳佗者，陳君也。其曰陳佗，何也？匹夫行，故匹夫稱之也。其匹夫行奈何？陳侯憙獵，淫獵于蔡，與蔡人争禽，蔡人不知其是陳君也，而殺之。",
                    "zhushu": "淫獵，謂自放恣，遺失徒衆。○陳佗，徒河反。行，下孟反。憙，虚記反。"
                },
                {
                    "paragraph": "何以知其是陳君也？兩下相殺，不道。",
                    "zhushu": "兩大夫相殺，不書。春秋。"
                },
                {
                    "paragraph": "其不地，於蔡也。○九月，丁卯，子同生。",
                    "zhushu": "子同，桓公嫡子，莊公。○嫡，丁歷反，或作“適”。"
                },
                {
                    "paragraph": "疑，故志之。",
                    "zhushu": "莊公母文姜淫于齊襄，疑非公之子。"
                },
                {
                    "paragraph": "時曰同乎人也。",
                    "zhushu": "時人僉曰：“齊侯之子同於他人。”○僉，七廉反。"
                },
                {
                    "paragraph": "○冬，紀侯來朝。",
                    "zhushu": "",
                    "type": 2
                },
                {
                    "paragraph": "七年，春，二月己亥，焚咸丘。",
                    "zhushu": "日之，謹其惡。○惡，烏各反。"
                },
                {
                    "paragraph": "其不言邾咸丘，何也？",
                    "zhushu": "據襄元年“圍宋彭城”言宋。"
                },
                {
                    "paragraph": "疾其以火攻也。",
                    "zhushu": "不繫於國者，欲使焚邑之罪與焚國同。"
                },
                {
                    "paragraph": "○夏，榖伯綏來朝。○鄧侯吾離來朝。其名，何也？",
                    "zhushu": "據隱十一年滕、薛來朝。不名。"
                },
                {
                    "paragraph": "失國也。",
                    "zhushu": "禮，諸侯不生名，失地則名。"
                },
                {
                    "paragraph": "失國則其以朝言之，何也？",
                    "zhushu": "據文十二年“郕伯來奔”不言朝。"
                },
                {
                    "paragraph": "甞以諸侯與之接矣，雖失國，弗損吾異日也。",
                    "zhushu": "待之以𥘉也。下無秋、冬二時，𡩋所未詳。",
                    "type": 2
                },
                {
                    "paragraph": "八年，春，正月己卯，烝。",
                    "zhushu": "春𥙊曰祠，薦尚韭卵。夏祭曰禴，薦尚麥魚。秋𥙊曰甞，薦尚黍肫。冬𥙊曰烝，薦尚稻鴈。無牲而𥙊曰薦，薦而加牲曰𥙊，禮各異也。失禮，𥙊祀例日。得礼者時，定八年冬“從祀先公”是也。僖八年“秋，七月，禘于大廟”，月者，謹用致夫人耳，禘無違禮。○烝，之承反。曰禴，餘若反，又作“礿”。黍肫，本又作“豚”，徒門反。大廟，音泰，下同。"
                },
                {
                    "paragraph": "烝，冬事也，春興之，志不時也。○天王使家父來聘。",
                    "zhushu": "家夫，天子大夫。家，氏。父，字。"
                },
                {
                    "paragraph": "○夏五月，丁丑，烝。烝，冬事也。春夏興之，黷祀也，志不敬也。",
                    "zhushu": "○黷，徒木反。"
                },
                {
                    "paragraph": "○秋，伐邾。○冬十月，雨雪。",
                    "zhushu": "禮月令曰：“孟冬行秋令，則霜雪不時。”○兩，于付反。"
                },
                {
                    "paragraph": "○𥙊公來，遂逆王后于紀。",
                    "zhushu": "𥙊公，寰内諸侯，爲天子三公者。親逆，例時；不親逆，例月。故春秋左氏說曰：“王者至尊無敵，無親逆之禮。𥙊公逆王后，未到京師而稱后，知天子不行而禮成也。”鄭君釋之曰：“大姒之家，在郃之陽，在渭之涘，文王親迎于渭，即天子親迎之明丈矣。天子雖尊，其于后猶夫婦，夫婦判合，禮同一體，所謂無敵，豈施此哉？”禮記哀公問曰：“冕而親迎，不已重乎？”孔子愀然作色而對曰：“合二姓之好，以繼先聖之後，以爲天地、宗廟社稷之主，君何謂已重焉？”此言親迎，繼先聖之後，爲天地宗廟社稷之主，非天子則誰乎？”○祭公，側界反。寰，音縣，又音環。親迎，魚敬反，注皆同。大姒，音似。大姒，文王妃也。郃音洽，本又作“洽”。涘音仕。愀，在九反，又親小反。之好，呼報反。"
                },
                {
                    "paragraph": "其不言使焉，何也？",
                    "zhushu": "據四年“天王使宰渠伯糾”稱使。"
                },
                {
                    "paragraph": "不正其以宗廟之大事即謀於我，故弗與使也。",
                    "zhushu": "時天子命𥙊公就魯共卜，擇紀女可中后者便逆之，不復反命。○復，扶又反。"
                },
                {
                    "paragraph": "遂，繼事之辭也。其曰“遂逆王后”，故略之也。",
                    "zhushu": "以其遂逆無禮，故不書逆女，而曰王后。略，謂不以禮稱之。"
                },
                {
                    "paragraph": "或曰：天子無外，王命之，則成矣。",
                    "zhushu": "四海之濵，莫非王臣。王命紀女爲后，則已成王后，不如諸侯入國乃稱夫人。或說是。",
                    "type": 2
                },
                {
                    "paragraph": "九年，春，紀季姜歸于京師。",
                    "zhushu": "季姜，桓王后。書字者，申父母之尊。姜，紀姓。"
                },
                {
                    "paragraph": "爲之中者，歸之也。",
                    "zhushu": "中，謂𥘄與婚事。○之中，丁仲反，又如字，注同。與，音豫。"
                },
                {
                    "paragraph": "○夏四月。○秋七月。○冬，曹伯使其丗子射姑來朝。朝不言使，言使，非正也。使丗子伉諸侯之禮而來朝，曹伯失正矣。諸侯相見曰朝。以待人父之道待人之子，以内爲失正矣。内失正，曹伯失正，丗子可以己矣，則是放命也。",
                    "zhushu": "父有争子，則身不䧟於不義。射姑廢曹伯之命，可。○射，音亦，麋氏本即作“亦”。朝，直遥反。伉，苦浪反，本又作“亢”。爭，諫争之爭。"
                },
                {
                    "paragraph": "尸子曰：“夫己，多乎道。”",
                    "zhushu": "邵曰：“已，止也。止曹伯使朝之命，則曹伯不䧟非禮之愆，丗子無苟從之咎，魯無失正之譏。”三者正，則合道多矣。○愆，去䖍反。",
                    "type": 2
                },
                {
                    "paragraph": "十年，春，王正月庚申，曹伯終生卒。桓無王，其曰王，何也？正終生之卒也。",
                    "zhushu": "徐乾曰：“與夷見弑，恐正卒不明，故復明之。”○復，扶冨反。"
                },
                {
                    "paragraph": "○夏，五月，葬曹桓公。○秋，公㑹衛侯于桃丘，弗遇。",
                    "zhushu": "桃丘，衛地。桓，弑逆之人，出則有危，故㑹皆月之。衛侯不來，無危，故時。"
                },
                {
                    "paragraph": "“弗遇”者，志不相得也。弗，内辭也。",
                    "zhushu": "倡㑹者衛，魯至桃丘而衛不來，故書“弗遇”以殺耻。"
                },
                {
                    "paragraph": "○冬，十有二月，丙午，齊侯、衞侯、鄭伯來戰于郎。",
                    "zhushu": "結日，列陳則日。傳例曰：“不日，疑戰也。”○陳，直覲反。"
                },
                {
                    "paragraph": "來戰者，前定之戰也。",
                    "zhushu": "先已結期戰。○先，蘇薦反。"
                },
                {
                    "paragraph": "内不言戰，言戰則敗也。",
                    "zhushu": "兩敵，故言戰。春秋不以外敵内，書戰則敗。"
                },
                {
                    "paragraph": "不言其人，以吾敗也。不言“及”者，爲内諱也。",
                    "zhushu": "○爲，于僞反。",
                    "type": 2
                },
                {
                    "paragraph": "十有一年，春，正月，齊人、衛人、鄭人盟于惡曹。",
                    "zhushu": "惡曹，地闕。"
                },
                {
                    "paragraph": "○夏，五月癸未，鄭伯寤生卒。",
                    "zhushu": "○寤，吾故反。"
                },
                {
                    "paragraph": "○秋，七月，葬鄭莊公。",
                    "zhushu": "莊公殺叚，失德不葬，而書葬者，叚不弟，於王法當討，故不以殺親親貶之。○弟，下並音悌，又如字。"
                },
                {
                    "paragraph": "○九月，宋人執鄭祭仲。",
                    "zhushu": "祭，氏；仲，名。執大夫有罪者例時，無罪者月。此月者，爲下盟。○祭，側界反。"
                },
                {
                    "paragraph": "宋人者，宋公也。其曰人，何也？貶之也。",
                    "zhushu": "惡其執人權臣，廢嫡立庻。○惡，烏路反。嫡，丁歷反。"
                },
                {
                    "paragraph": "○突歸于鄭。",
                    "zhushu": "突，鄭厲公，昭公之弟，莊公之子。"
                },
                {
                    "paragraph": "曰突，賤之也。曰“歸”，易辭也。",
                    "zhushu": "傳例曰：“歸爲善，自某歸次之。”此傳曰歸，易辭也”。然則歸有二義，不皆善矣。突篡兄之位，制命權臣，則歸無善。○易，以䜴反，下丈及注同。篡，𥘉患反。"
                },
                {
                    "paragraph": "祭仲易其事，權在𥙊仲也。死君難，臣道也。今立惡而黜正，惡祭仲也。",
                    "zhushu": "易辭，言廢立在己。○難，乃旦反。惡祭，烏路反。"
                },
                {
                    "paragraph": "○鄭忽出奔衛。",
                    "zhushu": "忽，鄭昭公。"
                },
                {
                    "paragraph": "鄭忽者，丗子忽也。其名，失國也。",
                    "zhushu": "其名，謂去丗子而但稱忽。○去，起吕反。"
                },
                {
                    "paragraph": "○柔㑹宋公、陳侯、蔡叔，盟于折。",
                    "zhushu": "蔡叔，蔡大夫名，未命，故不氏。折，某地。○折，之設反，又時設反。"
                },
                {
                    "paragraph": "柔者何？吾大夫之未命者也。○公㑹宋公于夫鍾。",
                    "zhushu": "夫鍾，郕地。○夫，音扶。麋氏本“鍾”作“童”，音鍾。"
                },
                {
                    "paragraph": "○冬十有二月，公㑹宋公于闞。",
                    "zhushu": "闞，魯地。○闞，口暫反。",
                    "type": 2
                },
                {
                    "paragraph": "十有二年，春，正月。○夏六月壬寅，公㑹紀侯、莒子，盟于曲池。",
                    "zhushu": "曲池，魯地。"
                },
                {
                    "paragraph": "○秋七月丁亥，公㑹宋公、○燕人，盟于榖丘。",
                    "zhushu": "榖丘，宋地。○燕，音煙，國名。"
                },
                {
                    "paragraph": "○八月壬辰，陳侯躍卒。",
                    "zhushu": "陳厲公也。○躍，餘若反。"
                },
                {
                    "paragraph": "○公㑹宋公于虚。",
                    "zhushu": "虚，宋地。○虚，如字，又去魚反。"
                },
                {
                    "paragraph": "○冬十有一月，公㑹宋公于龜。",
                    "zhushu": "龜，宋地。"
                },
                {
                    "paragraph": "○丙戍，公㑹鄭伯，盟于武父。",
                    "zhushu": "武父，鄭地。○父，音甫。"
                },
                {
                    "paragraph": "○丙戍，衞侯晉卒。再稱日，決日義也。",
                    "zhushu": "明二事皆當日也。晉不正，非日卒者也。不正，前見矣，隱四年“衛人立晉”是也。與齊小白義同。○見，賢徧反。"
                },
                {
                    "paragraph": "○十有二月，及鄭師伐宋。丁未，戰于宋。非與所與伐戰也。",
                    "zhushu": "非，責。"
                },
                {
                    "paragraph": "不言與鄭戰，恥不和也。於伐與戰，敗也。内諱敗，舉其可道者也。",
                    "zhushu": "於伐宋而與鄭戰，内敗也。戰輕於敗，戰可道而敗不可道。",
                    "type": 2
                },
                {
                    "paragraph": "十有三年，春，二月，公㑹紀侯、鄭伯。己巳，及齊侯、宋公、衞侯、燕人戰，齊師、宋師、衛師、燕師敗績。",
                    "zhushu": "徐貌曰：僖九年傳曰：“禮，柩在堂上，孤無外事。”今衛宣未葬，而嗣子稱侯以出，其失禮明矣。宋、陳稱子而衛稱侯，隨其所以自稱者而書之，得失自見矣。○柩，其救反。見，賢徧反。"
                },
                {
                    "paragraph": "其言“及”者，由内及之也；其曰“戰”者，由外言之也。",
                    "zhushu": "内不言戰，言戰則敗。今魯與紀、鄭同討，以有紀、鄭，故可得言戰。"
                },
                {
                    "paragraph": "戰稱“人”，敗稱“師”，重衆也。其不地，於紀也。",
                    "zhushu": "春秋戰無不地，即於紀戰，無爲不地也。鄭君曰：“紀，當爲“己”，謂在魯也，字之誤耳。時在龍門，城下之戰迫近，故不地。”"
                },
                {
                    "paragraph": "○三月，葬衞宣公。○夏，大水。○秋七月。○冬十月。",
                    "zhushu": "",
                    "type": 2
                },
                {
                    "paragraph": "十有四年，春，正月，公㑹鄭伯于曹。○無冰。",
                    "zhushu": "皆君不明去就、政治紓緩之所置。五行傳曰：“視之不明，是謂不哲，厥咎舒，厥罰常燠。”○哲，陟列反，一本作“晢”，之列反。燠，於六反，煖也，下丈同。"
                },
                {
                    "paragraph": "無冰，時燠也。○夏五，",
                    "zhushu": "○“夏五”，本或有月者，非。"
                },
                {
                    "paragraph": "鄭伯使其弟禦來盟。諸侯之尊，弟兄不得以屬通。其“弟”云者，以其來我，舉其貴者也。來盟，前定也。不日，前定之盟不日。",
                    "zhushu": "言信在前，非結於今。○禦，魚吕反，本亦作“御”，左氏作“語”。"
                },
                {
                    "paragraph": "孔子曰：“聽逺音者，聞其疾而不聞其舒；",
                    "zhushu": "疾，謂激揚之聲。舒，謂徐緩。"
                },
                {
                    "paragraph": "望逺者，察其貌而不察其形。”",
                    "zhushu": "貌，姿躰。形，容色。"
                },
                {
                    "paragraph": "立乎定、哀，以指隱、桓，隱、桓之日逺矣。“夏五”，傳疑也。",
                    "zhushu": "孔子在於定、哀之丗，而録隱、桓之事，故承闕文之疑不書月，明皆實録。○傳，直專反。"
                },
                {
                    "paragraph": "○秋八月壬申，衘廪災。",
                    "zhushu": "御廪，藏公所親耕以奉粢盛之倉也。内災例日。○廪，力甚反。"
                },
                {
                    "paragraph": "乙亥，甞。御廪之災不志，",
                    "zhushu": "以其微。"
                },
                {
                    "paragraph": "此其志，何也？以爲唯未易災之餘而甞可也，志不敬也。",
                    "zhushu": "鄭嗣曰：“唯以未易災之餘而甞，然後可志也。”用火焚之餘以𥙊宗廟，非人子所以盡其心力，不敬之大也。○盡，津忍反。"
                },
                {
                    "paragraph": "天子親耕以共粢盛，",
                    "zhushu": "天子親耕，其禮三推。黍稷曰粢，在器曰盛。○共，音恭，一本作㳟。粢，音咨。推，昌誰反，一音他回反。"
                },
                {
                    "paragraph": "王后親蠶以共𥙊服。",
                    "zhushu": "王后親蠶，齊戒躬桑，夫人三繅，遂班三宫，朱、緑、𤣥、黄，以爲黼黻文章。服旣成，君服以祀之。○齊戒，側皆反，本亦作“齋”。繅，先刀反。黼，音甫，亦作“黼”。黻，音弗，俗作紱。"
                },
                {
                    "paragraph": "國非無良農工女也，以爲人之所盡事其祖襧，不若以己所自親者也。",
                    "zhushu": "凱曰：“夫治人之道，莫急於禮。禮有五經，莫重於祭。𥙊者，非物自外至者也，由中出者，身致其誠信，然後可以交於神明，祭之道也。○禰，乃禮反。"
                },
                {
                    "paragraph": "何用見其未易災之餘而甞也？曰：甸粟而内之三宫，三宫米而藏之御廪。",
                    "zhushu": "甸，甸師，掌田之官也。三宫，三夫人也。宗廟之禮，君親割，夫人親舂。○親舂，傷容反。"
                },
                {
                    "paragraph": "夫甞，必有兼甸之事焉。",
                    "zhushu": "夫人親舂，是兼甸之事。○兼甸，如字，一本作“旬”。十日爲旬，注亦然。"
                },
                {
                    "paragraph": "“壬申，御廩災，乙亥，甞”，以爲未易災之餘而甞也。",
                    "zhushu": "鄭嗣曰：“壬申、乙亥，相去四日，言用日至少而功多，明未足及易而甞。”"
                },
                {
                    "paragraph": "○冬十有二月丁巳，齊侯禄父卒。○宋人以齊人、蔡人、衞人、陳人伐鄭。以者，不以者也。民者，君之本也。使人以其死，非正也。",
                    "zhushu": "不以者，謂本非所得制，今得以之也。刺四國使宋專用其師，輕民命也。○刺，七賜反。",
                    "type": 2
                },
                {
                    "paragraph": "十有五年，春，二月，天王使家父來求車。古者諸侯時獻于天子，以其國之所有，故有辭讓而無徴求。求車，非禮也；求金，甚矣。",
                    "zhushu": "文九年毛伯來求金。"
                },
                {
                    "paragraph": "○三月乙未，天王崩。",
                    "zhushu": "桓王。"
                },
                {
                    "paragraph": "○夏四月己巳，葬齊僖公。○五月，鄭伯突出奔蔡。譏奪正也。",
                    "zhushu": "禮，諸侯不生名，今名突以譏之。"
                },
                {
                    "paragraph": "○鄭丗子忽復歸于鄭。反正也。○許叔入于許。",
                    "zhushu": "傳例曰：太夫出奔，反，以好曰“歸”，以惡曰“入”。"
                },
                {
                    "paragraph": "許叔，許之貴者也，莫冝乎許叔。其曰“入”，何也？其歸之道，非所以歸也。",
                    "zhushu": "泰曰：“許國之貴，莫過許叔，叔之冝立，又無與二，而進無王命，退非父授，故不書曰“歸”，同之惡入。”"
                },
                {
                    "paragraph": "○公㑹齊侯于蒿。",
                    "zhushu": "○蒿，左氏作“艾”，公羊作“鄗”。"
                },
                {
                    "paragraph": "○邾人、牟人、葛人來朝。",
                    "zhushu": "何休曰：“桓公行惡，而三人俱朝事之。三人爲衆，衆足責，故夷狄之。”○行，下孟反，又如字。"
                },
                {
                    "paragraph": "○秋九月，鄭伯突入于櫟。",
                    "zhushu": "櫟，鄭邑也。突不正，書“入”，明不當受。○櫟，力狄反。"
                },
                {
                    "paragraph": "○冬十有一月，公㑹宋公、衛侯、陳侯于袲。伐鄭。",
                    "zhushu": "袲，宋地。○袲，昌氏反。"
                },
                {
                    "paragraph": "地而後伐，疑辭也，非其疑也。",
                    "zhushu": "鄭突欲篡國，伐而正之，義也。不應疑，故責之。",
                    "type": 2
                },
                {
                    "paragraph": "十有六年，春，正月，公㑹宋公、蔡侯、衛侯于曹。○夏四月，公㑹宋公、衞侯、陳侯、蔡侯伐鄭。",
                    "zhushu": "蔡常在衞上，今序陳下，蓋後至。"
                },
                {
                    "paragraph": "○秋七月，公至自伐鄭。桓無㑹，其致何也？危之也。",
                    "zhushu": "桓公再助篡伐正，危殆之甚。喜得全歸，故致之。"
                },
                {
                    "paragraph": "○冬，城向。",
                    "zhushu": "○向，舒亮反。"
                },
                {
                    "paragraph": "○十有一月，衛侯朔出奔齊。",
                    "zhushu": "朔，惠公名。"
                },
                {
                    "paragraph": "朔之名，惡也，天子召而不往也。",
                    "zhushu": "",
                    "type": 2
                },
                {
                    "paragraph": "十有七年，春，正月丙辰，公㑹齊侯、紀侯，盟于黃。",
                    "zhushu": "黄，齊地。"
                },
                {
                    "paragraph": "○二月丙午，公及邾儀父盟于趡。",
                    "zhushu": "趡，魯地。○趡，翠軌反。"
                },
                {
                    "paragraph": "○夏五月丙午，及齊師戰于郎。内諱敗，舉其可道者也。",
                    "zhushu": "敗恥大，戰恥小。○戰于郎，左氏作“于奚”。"
                },
                {
                    "paragraph": "不言其人，以吾敗也。",
                    "zhushu": "言人，則微者。敗於微者，其恥又甚，故言師。"
                },
                {
                    "paragraph": "不言及之者，爲内諱也。",
                    "zhushu": "及當有人，公親帥之，恥大，不可言。○爲，于僞反。"
                },
                {
                    "paragraph": "○六月丁丑，蔡侯封人卒。○秋八月，蔡季自陳歸。于蔡。蔡季，蔡之貴者也。自陳，陳有奉焉爾。",
                    "zhushu": "陳以力助。"
                },
                {
                    "paragraph": "○癸巳，葬蔡桓侯。",
                    "zhushu": "徐邈曰：“葬者，臣子之事，故書葬皆以公配謚。此稱侯，蓋蔡臣子失禮，故即其所稱以示過。”"
                },
                {
                    "paragraph": "○及宋人、衞人伐邾。○冬，十月，朔，日有食之。言朔不言日，食旣朔也。",
                    "zhushu": "旣，盡也。盡朔一日，至明日乃食，是月二日食也。",
                    "type": 2
                },
                {
                    "paragraph": "十有八年，春，王正月，公㑹齊侯于濼。",
                    "zhushu": "此年書“王”，以王法終治桓之事。○濼，力沃反，又音洛，舊音匹沃反。"
                },
                {
                    "paragraph": "公與夫人姜氏遂如齊。",
                    "zhushu": "公本與夫人俱行，至濼，公與齊侯行㑹禮，故先書㑹濼。既㑹而相隨至齊，故曰“遂”。遂，繼事之辭。他皆放此。"
                },
                {
                    "paragraph": "濼之㑹，不言“及夫人”，何也？",
                    "zhushu": "據夫人實在，當言“公及夫人姜氏㑹齊侯于濼”。"
                },
                {
                    "paragraph": "以夫人之伉，弗稱數也。",
                    "zhushu": "濼之㑹，夫人驕伉，不可言“及”，故舎而弗數。今書“遂如齊”，欲録其致變之由，故不可以不書。實驕伉而不制，故不言“及”。○伉，本又作“亢”，苦浪反。數，色户反。舎，音捨。"
                },
                {
                    "paragraph": "○夏，四月丙子，公薨于齊。",
                    "zhushu": "夫人與齊謀殺之，不書，諱也。魯公薨，正與不正皆日，所以别内外也。○别内外，彼列反。"
                },
                {
                    "paragraph": "其地，於外也。薨稱公，舉上也。",
                    "zhushu": "公，五等之上。"
                },
                {
                    "paragraph": "丁酉，公之䘮至自齊。○秋，七月。○冬，十有二月，己丑，葬我君桓公。葬我君，接上下也。",
                    "zhushu": "言“我君”，舉國上下之辭。"
                },
                {
                    "paragraph": "君弑，賊不討，不書“葬”，此其言“葬”，何也？",
                    "zhushu": "據隱公不書“葬”。"
                },
                {
                    "paragraph": "不責踰國而討于是也。",
                    "zhushu": "禮，君父之讎，不與共戴天。而曰“不責踰國而討于是”者，時齊強大，非己所討，君子即而恕之，以申臣子之恩。"
                },
                {
                    "paragraph": "桓公葬而後舉謚，謚所以成德也，於卒事乎加之矣。",
                    "zhushu": "謚者，行之迹，所以表德。人之終卒，事畢於葬，故於葬定稱號也。昔武王崩，周公制謚法，大行受大名，小行受小名，所以勤善而懲惡。禮：天子崩，稱天命以謚之；諸侯薨，天子謚之；卿大夫卒，受謚於其君。○行之，下孟反，下同。稱，尺證反。"
                },
                {
                    "paragraph": "知者慮，義者行，仁者守，有此三者備，然後可以㑹矣。",
                    "zhushu": "桓無此三者，而出㑹大國，所以見殺。○知，音智。守，如字，又音狩。"
                }
            ]
        },
        {
            "name": "傳莊公第三",
            "paragraphs": [
                {
                    "paragraph": "莊公第三",
                    "zhushu": "○名同。莊王四年，即位。",
                    "type": 1
                },
                {
                    "paragraph": "元年，春，王正月。繼弑君不言即位，正也。繼弑君不言即位之爲正，何也？",
                    "zhushu": "據君不絶。"
                },
                {
                    "paragraph": "曰：先君不以其道終，則子不忍即位也。○三月，夫人孫于齊。",
                    "zhushu": "桓公夫人文姜也。哀姜有殺子之罪，輕，故僖元年曰“夫人氏之䘮至自齊”，去“姜”以貶之。文姜有殺夫之罪，重，故去“姜氏”以貶之。此輕重之差。○孫，音遜，本亦作“遜”。去，起吕反。下“去姜”同。"
                },
                {
                    "paragraph": "孫之爲言猶孫也，",
                    "zhushu": "孫，孫遁而去，○遁，徒困反。"
                },
                {
                    "paragraph": "諱奔也。接練時，録母之變，始人之也。",
                    "zhushu": "夫人𥘉與桓俱如齊，今又書者，於練時感夫人不與祭，故始以人道録之。○與祭，音豫。"
                },
                {
                    "paragraph": "不言氏姓，貶之也。人之於天也，以道受命；於人也，以言受命。",
                    "zhushu": "臣子則受君父之命，婦受夫之命。"
                },
                {
                    "paragraph": "不若於道者，天絶之也；",
                    "zhushu": "若，順。"
                },
                {
                    "paragraph": "不若於言者，人絶之也。臣子大受命。",
                    "zhushu": "言義得貶夫人。"
                },
                {
                    "paragraph": "○夏，單伯逆王姫。",
                    "zhushu": "單，姓也。伯，字。○單，音善。單，姓；伯，字。左氏以爲王卿士。逆王姫，左氏作“送王姫”。"
                },
                {
                    "paragraph": "單伯者何？吾大夫之命乎天子者也。命大夫，故不名也。",
                    "zhushu": "諸侯歳貢士于天子，天子親命之，使還其國。爲大夫者不名，天子就其國命之者，以名氏通也。"
                },
                {
                    "paragraph": "其不言“如”，何也？",
                    "zhushu": "據僖二十九年“公子遂如京師”言“如”。"
                },
                {
                    "paragraph": "其義不可受於京師也。其義不可受於京師，何也？曰：躬君殺於齊，使之主㛰姻，與齊爲禮，其義固不可受也。",
                    "zhushu": "禮：尊卑不敵，天子嫁女于諸侯，必使同姓諸侯主之。魯桓親見殺于齊，若天子命使爲主，則非禮大矣。春秋爲尊者諱，故不可受之于京師。○弑，又作殺。爲尊，于僞反，下“爲之築”同。"
                },
                {
                    "paragraph": "○秋，築王姫之館于外。築，禮也；于外，非禮也。",
                    "zhushu": "外，城外也。"
                },
                {
                    "paragraph": "築之爲禮，何也？主王姫者，必自公門出，",
                    "zhushu": "公門，朝之外門。主王姫者，當設几筵于宗廟以俟迎者，故在公門之内築王姫之館。○朝之，直遥反，下“於朝”同。迎，魚敬反，下同。"
                },
                {
                    "paragraph": "於廟則己尊，於寢則已卑，爲之築，節矣。築之外，變之正也。築之外，變之爲正，何也？仇讎之人，非所以接㛰姻也；衰麻，非所以接弁冕也。",
                    "zhushu": "親迎服祭服者，重㛰姻也。公時有桓之䘮。○衰，七冋反。弁，皮彦反。"
                },
                {
                    "paragraph": "其不言齊侯之來逆，何也？不使齊侯得與吾爲禮也。○冬，十月乙亥，陳侯林卒。諸侯日卒，正也。○王使榮叔來錫桓公命。",
                    "zhushu": "榮，氏；叔，字。天子之上大夫也。禮有九錫：一曰輿馬，二曰衣服，三曰樂則，四曰朱户，五曰納陛，六曰虎賁，七曰弓矢，八曰鈇𨱆，九曰秬鬯，皆所以襃德賞功也。德有厚薄，功有輕重，故命有多少。何休曰：“桓，弑逆之人，王法所冝誅絶，而反錫命，悖亂天道，故不言“天王”也。”文五年，“王使榮叔歸含且賵”，則曰“含”者，臣子之職也。以至尊行卑事，故不言“天王”也。三月，“王使毛伯來㑹葬”，又曰：“刺比失禮，故亦不言“天王”也。”𡩋案：僖二十四年，“天王出居于鄭”，不可最大矣。禮，天子旣有賵、含之制，傳但譏二事共一使耳。言“且”所以示譏，一事無再貶之道也。以天王之尊，㑹人妾祖母之葬，誠失禮矣。孰若使任叔之子來聘，使家父來求車之不可乎？此三者皆言“天王”，明非義之所存。舊史有詳略，夫子因而弗革，故知曲說雖巧，致逺則滯矣。○錫，星歷反。賁音奔。鈇，方胡反。𨱆音越。秬音巨，黒黍。鬯，勑亮皮，香酒也。悖，𥙷對反。含，胡暗反。賵，芳鳯反。刺，七賜反。一使，所吏反。任音壬。滯，乃計反，一本作泥。"
                },
                {
                    "paragraph": "禮，有受命，無來錫命，錫命，非正也。",
                    "zhushu": "賞人於朝，與士共之，當召而鍚也。周禮大宗伯職曰：“王命諸侯則儐之。”是來受命。○朝，直遥反。儐，必刃反。"
                },
                {
                    "paragraph": "生服之，死行之，禮也。生不服，死追錫之，不正甚矣。○王姫歸于齊。爲之中者歸之也。○齊師遷紀、郱、鄑、郚。紀，國也；郱、鄑、郚，國也。",
                    "zhushu": "此國以三言爲名。○邢，歩丁反。鄑，子移反。郚，音吾。"
                },
                {
                    "paragraph": "或曰：遷紀于郱、鄑、郚。",
                    "zhushu": "十年，宋人遷宿，傳曰：“遷，亡辭也。其不地，宿不復見矣。”齊師遷紀，四年復書“紀侯大去其國”者，紀侯賢，不與齊師之亡紀，故變“丈”以見義。郱、鄑郚之君，無紀侯之賢，故不復見，從常例也。若齊師遷紀于郱、鄑郚，當言“于”以明之，又不應復書地，當如宋人遷宿、齊人遷陽。“或曰”之說，𡩋所未詳。○復，扶又反。見，賢徧反。",
                    "type": 2
                },
                {
                    "paragraph": "二年，春，王二月，葬陳莊公。○夏，公子慶父帥師伐於餘丘。",
                    "zhushu": "慶父，名，字仲父。"
                },
                {
                    "paragraph": "國而曰伐。於餘丘，邾之邑也，其曰伐，何也？公子貴矣，師重矣，而敵人之邑，公子病矣。病公子，所以譏乎公也。其一曰：君在而重之也。",
                    "zhushu": "邾君在此邑，故不繼于邾，使若國。"
                },
                {
                    "paragraph": "○秋，七月，齊王姫卒。爲之主者卒之也。",
                    "zhushu": "主其嫁，則有兄弟之恩，死則服之，服之，故書卒。禮記曰：“齊告王姫之䘮，魯莊公爲之大功。”○爲之大功，于僞反。"
                },
                {
                    "paragraph": "○冬，十有二月，夫人姜氏㑹齊侯于禚。",
                    "zhushu": "禚，齊地。○禚，章略反。"
                },
                {
                    "paragraph": "婦人旣嫁不踰竟，踰竟，非正也；婦人不言㑹，言㑹，非正也。饗，甚矣。",
                    "zhushu": "饗在四年。○踰竟，音境，後“踰”之例皆同。"
                },
                {
                    "paragraph": "○乙酉，宋公馮卒。",
                    "zhushu": "○馮，皮冰反。",
                    "type": 2
                },
                {
                    "paragraph": "三年，春，王正月，溺㑹齊侯伐衛。",
                    "zhushu": "徐邈曰：“傳例曰：“往月，危往也。”齊受天子罪人，爲之興師，而魯與同，其理危也。”○溺，乃狄反。"
                },
                {
                    "paragraph": "溺者，何也？公子溺也。其不稱公子，何也？",
                    "zhushu": "據二年“公子慶父帥師伐於餘丘”稱公子。"
                },
                {
                    "paragraph": "惡其㑹仇讎而伐同姓，故貶而名之也。",
                    "zhushu": "○惡，烏路反。"
                },
                {
                    "paragraph": "○夏四月，葬宋莊公。月葬，故也。○五月，葬桓王。傳曰：“改葬也。",
                    "zhushu": "若實改葬，當言改以明之，“郊牛之口傷”，“改卜牛”是也。傳當以七年乃葬，故謂之改葬。"
                },
                {
                    "paragraph": "改葬之禮緦，舉下，緬也。",
                    "zhushu": "緦者，五服最下，言舉下緬上，從緦，皆反其故服。因葬桓王，記改葬之禮，不謂改葬，桓王當服緦也。猶晦，震夷伯之廟，因明天子諸侯之制，不謂夷伯非魯之大夫也。𡩋之先君與蔡司徒論之詳矣。江熙曰：“葬稱公，舉五等之上；改葬禮緦，舉五服之下，以䘮緬藐逺也。天子諸侯易服而葬，以爲交於神明者，不可以純凶，况其緬者乎？是故改葬之禮，其服唯輕，言“緬”，釋所以緦也。○緦，息詞反。緬，亡善反，逺也。"
                },
                {
                    "paragraph": "或曰：郤尸以求諸侯。",
                    "zhushu": "停尸七年，以求諸侯㑹葬，非人情也。○卻尸，去略反，又去逆反。杜預云：“尸，未葬之通稱。”"
                },
                {
                    "paragraph": "天子志崩不志葬，必其時也。何必焉？舉天下而葬一人，其義不疑也。志葬，故也，危不得葬也。曰近不失崩。不志崩，失天下也。",
                    "zhushu": "京師去魯不逺，赴告之命，可不踰旬而至。史不志崩，則亂可知。"
                },
                {
                    "paragraph": "獨隂不生，獨陽不生，獨天不生，三合然後生，",
                    "zhushu": "徐邈曰：“古人稱萬物負隂而抱陽，冲氣以爲和。然則傳所謂天，蓋名其冲和之功，而神理所由也。㑹二氣之和，極發揮之美者，不可以柔剛滯其用，不得以隂陽分其名，故歸於𡨋極而謂之天。凡生𩔖禀靈知於天，資形於二氣，故又曰獨天不生，必三合而形神生理具矣。”○揮，許歸反。𡨋，亡丁反。稟，彼錦反。知於，音智。"
                },
                {
                    "paragraph": "故曰：母之子也可，天之子也可。尊者取尊稱焉，卑者取卑稱焉。",
                    "zhushu": "王者尊，故稱天子；衆人卑，故稱母子。○母之子也可，絶句，下倣此。尊稱，尺證，及下“卑稱司”。"
                },
                {
                    "paragraph": "其曰王者，民之所歸往也。○秋，紀季以酅入于齊。",
                    "zhushu": "季，紀侯弟。○以酅，下圭反。"
                },
                {
                    "paragraph": "酅，紀之邑也。入于齊者，以酅事齊也。入者，内弗受也。",
                    "zhushu": "雍日：紀國微弱，齊將吞并，紀季深覩存亡之機，大懼社稷之傾，故超然遐舉，以酅事齊，庻□嗣不泯，宗廟永存。春秋賢之，故褒之以字。齊受人之邑而滅人之國，故於義不可受也。○并，必性反。泯，彌忍反。"
                },
                {
                    "paragraph": "○冬，公次于郎。次，止也，有畏也，欲救紀而不能也。",
                    "zhushu": "畏齊。",
                    "type": 2
                },
                {
                    "paragraph": "四年，春，王二月，夫人姜氏饗齊侯于祝丘。",
                    "zhushu": "饗，食也，兩君相見之禮。凡㑹書月，著時事有危，雖於公發例，亦無所不關。祝丘，魯地。○饗，本又作“享”，香丈反。著，張畧反，又張慮反。"
                },
                {
                    "paragraph": "饗，甚矣。",
                    "zhushu": "以非禮尤甚，故謹而月之。"
                },
                {
                    "paragraph": "饗齊侯，所以病齊侯也。○三月，紀伯姫卒。",
                    "zhushu": "隱二年履緰所逆者。内女卒例日，伯姫失國，略之，故月也。○緰，音須。"
                },
                {
                    "paragraph": "外夫人不卒，此其言卒，何也？吾女也。適諸侯則尊同，以吾爲之變，卒之也。",
                    "zhushu": "禮，諸侯絶傍朞，姑姊妹女子子嫁於國君者，尊與己同，則爲之服大功九月，變不服之例。然則適大夫者不書卒。○爲，于僞反。朞，居其反。"
                },
                {
                    "paragraph": "○夏，齊侯、陳侯、鄭伯遇于垂。",
                    "zhushu": "傳例曰：“不期而㑹曰遇。遇者，志相得也。"
                },
                {
                    "paragraph": "○紀侯大去其國。大去者，不遺一人之辭也，言民之從者，四年而後畢也。紀侯賢而齊侯滅之，不言滅而曰“大去其國”者，不使小人加乎君子。",
                    "zhushu": "不曰滅而曰大去其國，蓋抑無道之強，以優有道之弱，若進止在己，非齊所得滅也。何休曰：“春秋楚丗子啇臣弑其君，其後滅江、六，不言大去。又大去者，於齊滅之不明，但知不使小人加乎君子，而不言滅，縱失襄公之惡，反爲大去也。”鄭君釋之曰：商臣弑其父，大惡也，不得但爲小人。江、六之君，又無紀侯得民之賢，不得變滅言大去也。元年冬，齊師遷紀”，三年，“紀季以酅入于齊”。今“紀侯大去其國”，是足起齊滅之矣。即以變滅言大去，爲縱失襄公之惡，是乃經也，非傳也。且春秋因事見義，舎此以滅人爲罪者自多矣。○縱，子用反。見，賢徧反。舎，音捨。"
                },
                {
                    "paragraph": "○六月乙丑，齊侯葬紀伯姫。外夫人不書葬，此其書葬，何也？吾女也。失國，故隱而葬之。",
                    "zhushu": "隱，痛也。不曰卒而曰葬，閔紀之亡也。"
                },
                {
                    "paragraph": "○秋，七月。○冬，公及齊人狩于郜。",
                    "zhushu": "郜，齊地。○狩，音獸。郜，古報反，左氏作“禚”。"
                },
                {
                    "paragraph": "齊人者，齊侯也。其曰人，何也？卑公之敵，所以卑公也。",
                    "zhushu": "内無貶公之道。"
                },
                {
                    "paragraph": "何爲卑公也？不復讎而怨不釋，刺釋怨也。",
                    "zhushu": "○怨，紆元反，又紆願反，後同。刺，七賜反。",
                    "type": 2
                },
                {
                    "paragraph": "五年，春，王正月。○夏，夫人姜氏如齊師。師而曰如，衆也。",
                    "zhushu": "言師衆大如國，故可以言如。若言“如齊侯”，則不可。"
                },
                {
                    "paragraph": "婦人旣嫁不踰竟，踰竟，非禮也。○秋，郳𥠖來來朝。",
                    "zhushu": "𥠖來，名也。○郳，五𠔃反，國名。𥠖，郎兮反。𥠖來，郳君名。朝，直遥反。"
                },
                {
                    "paragraph": "郳，國也。𥠖來，微國之君，未爵命者也。○冬，公㑹齊人、宋人、陳人、蔡人伐衛。",
                    "zhushu": "納惠公朔。"
                },
                {
                    "paragraph": "是齊侯、宋公也，其曰人，何也？人諸侯，所以人公也。其人公，何也？逆天王之命也。",
                    "zhushu": "王不欲立朔也。",
                    "type": 2
                },
                {
                    "paragraph": "六年，春，王三月，王人子突救衛。",
                    "zhushu": "徐邈曰：“諸侯不奉王命，朔遂得篡。王威屈辱有危，故月也。救衛於義善，故重；子突功不立，故著其危。”"
                },
                {
                    "paragraph": "王人，卑者也。稱名，貴之也，",
                    "zhushu": "何休以爲稱子則非名也。鄭君釋之曰：王人，賤者，録則名可。今以其衘命救衛，故貴之。貴之則子突爲字可知明矣。此“名”當爲“字”誤爾。徐乾曰：王人者，卑者之稱也，當直稱王人而已。今以其能奉天子之命救衛而拒諸侯，故加名以貴之。僖八年“公㑹王人、齊侯”，是卑者之常稱。○卑者之稱，尺證反，下“常稱”同。"
                },
                {
                    "paragraph": "善救衛也。救者善，則伐者不正矣。○夏，六月，衛侯朔入于衛。其不言伐衞納朔，何也？",
                    "zhushu": "據九年“伐齊納糾”言“納”。"
                },
                {
                    "paragraph": "不逆天王之命也。",
                    "zhushu": "不與諸侯得納王之所絶。"
                },
                {
                    "paragraph": "入者，内弗受也。何用弗受也？爲以王命絶之也。朔之名，惡也。朔入逆，則出順矣。朔出入名，以王命絶之也。○秋，公至自伐衛。惡事不致，此其致，何也？",
                    "zhushu": "據襄九年時有穆姜之䘮，㑹諸侯伐鄭，不致。"
                },
                {
                    "paragraph": "不致，則無用見公之惡、事之成也。",
                    "zhushu": "○見，賢徧反。"
                },
                {
                    "paragraph": "○螟。",
                    "zhushu": "○螟，亡丁反。"
                },
                {
                    "paragraph": "○冬，齊人來歸衛寳。以齊首之，分惡於齊也。使之如下齊而來我然，惡戰則殺矣。",
                    "zhushu": "若衛自歸寳於齊，過齊然後與我，齊首其事，則我與王人戰，罪差减。○分惡，烏各反，下同。殺，色界反，舊色例反。過，古禾反。差，𥘉賣反。",
                    "type": 2
                },
                {
                    "paragraph": "七年，春，夫人姜氏㑹齊侯于防。",
                    "zhushu": "防，魯地。"
                },
                {
                    "paragraph": "婦人不㑹，㑹非正也。○夏四月辛卯，昔，𢘆星不見。𢘆星者，經星也。",
                    "zhushu": "經，常也，謂常列宿。○昔，如字，或作“㝜”，同。不見，賢徧反，下不音者同。列宿，夙又反，下皆同。"
                },
                {
                    "paragraph": "日入至於星出，謂之昔。不見者，可以見也。夜中，星隕如雨。",
                    "zhushu": "如，而也。星旣隕而復雨。○隕，云敏反。復，扶又反。"
                },
                {
                    "paragraph": "其隕也如雨，是夜中與？",
                    "zhushu": "星旣隕而雨，必晦暝，安知夜中乎？○與，音餘。暝，亡定反。"
                },
                {
                    "paragraph": "春秋著以傳著，疑以傳疑。",
                    "zhushu": "明實録也。○傳，直專反。"
                },
                {
                    "paragraph": "中之幾也，而曰“夜中”，著焉爾。",
                    "zhushu": "幾，微也。星旣隕而雨，中微難知，而曰“夜中”，自以實著爾，非億度而知。○度，徒各反。"
                },
                {
                    "paragraph": "何用見其中也？失變而録其時，則夜中矣。",
                    "zhushu": "失星變之始，而録其已隕之時，檢録漏刻，以知夜中。"
                },
                {
                    "paragraph": "其不曰𢘆星之隕，何也？我知𢘆星之不見，而不知其隕也。我見其隕，而接於地者，則是雨說也。",
                    "zhushu": "言我見從上來接於下，然後可言雨星。今唯“見”在下，故曰“隕星”○“我見”。見，音如字，注同。雨，于付反，注同。"
                },
                {
                    "paragraph": "著於上，見於下，謂之雨；著於下，不見於上，謂之隕。豈雨說哉？",
                    "zhushu": "觧經不得言“雨星”，而言“隕星”也。鄭君曰：“衆星列宿，諸侯之象。不見者，是諸侯棄天子禮義法度也。”劉向曰：“隕者，象諸侯隕隊，失其所也。又中夜而隕者，象不終其性命，中道而落。”○見于下，如字，或賢徧反。不見，賢徧反。隊，直𩔖反。"
                },
                {
                    "paragraph": "○秋，大水。髙下有水災曰大水。○無麥、苗。麥、苗同時也。",
                    "zhushu": "麥與黍、稷之苗同時死。"
                },
                {
                    "paragraph": "○冬，夫人姜氏㑹齊侯于榖。",
                    "zhushu": "榖，齊地。"
                },
                {
                    "paragraph": "婦人不㑹，㑹非正也。",
                    "zhushu": "",
                    "type": 2
                },
                {
                    "paragraph": "八年，春，王正月，師次于郎，以俟陳人、蔡人。",
                    "zhushu": "時陳、蔡欲伐魯，故岀師以待之。"
                },
                {
                    "paragraph": "次，止也；俟，待也。甲午，治兵。出曰治兵，習戰也；入曰振旅，習戰也。",
                    "zhushu": "振，整也。旅，衆也。"
                },
                {
                    "paragraph": "治兵而陳、蔡不至矣。兵事以嚴終，",
                    "zhushu": "以嚴整終事，故敵人不至。"
                },
                {
                    "paragraph": "故曰“善陳者不戰”，此之謂也。善爲國者不師，",
                    "zhushu": "導之以德，齊之以禮。江熈曰：“鄰國望我，歡若親戚，何師之爲？”○陳，直覲反，下文皆同。導，徒報反，下同。"
                },
                {
                    "paragraph": "善師者不陳，",
                    "zhushu": "師衆素嚴，不須耀軍列陳。江熈曰：“上兵伐謀，何乃至陳？”"
                },
                {
                    "paragraph": "善陳者不戰，",
                    "zhushu": "軍陳嚴整，敵望而畏之，莫敢戰。"
                },
                {
                    "paragraph": "善戰者不死，",
                    "zhushu": "投兵勝地，故無死者。江熈曰：“辟實攻虚則不死。”"
                },
                {
                    "paragraph": "善死者不亡。",
                    "zhushu": "民盡其命，無奔背散亡者也。江熈曰：“見危授命，義存君親，雖没猶存。”○盡，津忍反，皆音佩。"
                },
                {
                    "paragraph": "○夏，師及齊師圍郕，郕降于齊師。其曰“降于齊師”何？不使齊師加威於郕也。",
                    "zhushu": "郕，同姓之國，而與齊伐之，是用師之過也。故使若齊無武功而郕自降。○降，户江反，皆同。"
                },
                {
                    "paragraph": "○秋，師還。還者，事未畢也，遯也。",
                    "zhushu": "郕已降而以未畢爲文者，蓋辟滅同姓之國，示不卒其事。○還音旋。遯，徒困反。"
                },
                {
                    "paragraph": "○冬，十有一月癸未，齊無知弑其君諸兒。大夫弑其君，以國氏者，嫌也，弑而代之也。",
                    "zhushu": "○兒，如字，一音五兮反。",
                    "type": 2
                },
                {
                    "paragraph": "九年，春，齊人殺無知。無知之挈，失嫌也。稱“人”以殺大夫，殺有罪也。",
                    "zhushu": "○挈，苦結反。"
                },
                {
                    "paragraph": "○公及齊大夫盟于曁。",
                    "zhushu": "曁，魯地。○曁，其器反，左氏作“蔇”。"
                },
                {
                    "paragraph": "公不及大夫，",
                    "zhushu": "春秋之義，内大夫可以㑹諸侯，公不可以盟外大夫，所以明尊卑，定内外也。今齊囯無君，要當有任其盟者，故不得不以權通。"
                },
                {
                    "paragraph": "大夫不名，無君也。",
                    "zhushu": "禮，君前臣名。齊無君，故大夫不名。"
                },
                {
                    "paragraph": "盟，納子紏也。不日，其盟渝也。",
                    "zhushu": "變盟立小白。○渝，羊朱反。"
                },
                {
                    "paragraph": "當齊無君，制在公矣。當可納而不納，故惡内也。",
                    "zhushu": "○惡，烏路反，下及注“惡内”皆同。"
                },
                {
                    "paragraph": "○夏，公伐齊，納紏。",
                    "zhushu": "不言子糾而直云紏者，盟繫在於魯，故挈之也。春秋於内公子爲大夫者，乃記其奔，子紏不爲大夫，故不書其奔。鄭忽旣受命嗣位，是以書其出。然則重非嫡嗣，官非大夫，皆事例所略，故許叔、蔡季、小白、重耳，通亦不書出。○紏，居黝反，左氏作“子紏”。嫡，丁歷反。重，直龍反。"
                },
                {
                    "paragraph": "當可納而不納，齊變而後伐，故乾時之戰不諱敗，惡内也。",
                    "zhushu": "何休曰：三年，“溺㑹齊師伐衛”，故貶而名之。四年，“公及齊人狩于郜”，故卑之曰“人”。今親納讎子，反惡其晩，恩義相違，莫此之甚。鄭君釋之曰：“於讎不復，則怨不釋。而魯釋怨，屢㑹仇讎，一貶其臣，一卑其君，亦足以責魯臣子。其餘則同，不復譏也。至於伐齊納糾，譏當可納而不納爾。此自正義，不相反也。”𡩋謂讎者，無時而可與通，縱納之遟晚，又不能全保讎子，何足以惡内乎？然則乾時之戰不諱敗，齊人取子糾殺之，皆不迃其文，正書其事，内之大惡，不待貶絶，居然顯矣。二十四年公如齊親迎，亦其𩔖也。惡内之言，傳或失之。○敗惡，烏各反，注同。復，扶又反。迃，音于，一音紆，又於武反。迎，魚敬反。"
                },
                {
                    "paragraph": "○齊小白入于齊。大夫出奔反，以好曰“歸”，",
                    "zhushu": "成十四年“衛孫林父自晉歸于衛”是也。"
                },
                {
                    "paragraph": "以惡曰“入”。齊公孫無知弑襄公，公子糾、公子小白不能存，出亡。",
                    "zhushu": "子糾奔魯，小白奔莒。"
                },
                {
                    "paragraph": "齊人殺無知而迎公子糾於魯。公子小白不讓公子糾，先入，又殺之于魯，故曰“齊小白入于齊”，惡之也。",
                    "zhushu": "○惡，烏路反。"
                },
                {
                    "paragraph": "○秋七月丁酉，葬齊襄公。",
                    "zhushu": "諸公子争立，國亂，故危之。"
                },
                {
                    "paragraph": "○八月庚申，及齊師戰于乾時，我師敗績。",
                    "zhushu": "不言“及”者，主名，内之卑者。乾時，齊地。"
                },
                {
                    "paragraph": "○九月，齊人取子糾殺之。",
                    "zhushu": "言子糾者，明其貴，冝爲君。"
                },
                {
                    "paragraph": "外不言“取”，言“取”，病内也。取，易辭也，猶曰“取其子糾而殺之”云爾。",
                    "zhushu": "猶言自齊之子糾，今取而殺之，言魯不能救護也。○易，以䜴反。"
                },
                {
                    "paragraph": "十室之邑，可以逃難，百室之邑，可以隱死。以千乗之魯而不能存子糾，以公爲病矣。",
                    "zhushu": "○難，乃旦反，下注同。乗，繩證反。"
                },
                {
                    "paragraph": "○冬，浚洙。浚洙者，深洙也，著力不足也。",
                    "zhushu": "畏齊難。○浚，音峻，深也。洙，音殊。杜預云：“水名。”",
                    "type": 2
                },
                {
                    "paragraph": "十年，春，王正月，公敗齊師于長勺。",
                    "zhushu": "長勺，魯地。○勺，時酌反。"
                },
                {
                    "paragraph": "不日，疑戰也。",
                    "zhushu": "疑戰者，言不尅曰而戰，以詐相襲。"
                },
                {
                    "paragraph": "疑戰而曰敗，勝内也。",
                    "zhushu": "勝内，謂勝在内。"
                },
                {
                    "paragraph": "○二月，公侵宋。侵時，此其月，何也？乃深其怨於齊，又退侵宋以衆其敵。惡之，故謹而月之。",
                    "zhushu": "○惡，烏路反。"
                },
                {
                    "paragraph": "○三月，宋人遷宿。遷，亡辭也。",
                    "zhushu": "爲人所遷，則無復國家，故曰“亡辭”。閔二年“齊人遷陽”亦是也。○復，扶冨反，下文及注同。"
                },
                {
                    "paragraph": "其不地，宿不復見也。",
                    "zhushu": "國亡不復見。經不言滅者，言滅則弑其君，滅其宗廟社稷，就而有之，不遷其民。○見，賢徧反。"
                },
                {
                    "paragraph": "遷者，猶未失其國家以往者也。",
                    "zhushu": "謂自遷者。僖元年“邢遷于夷儀”成十五年“許遷于葉”之類是也。彼二傳曰“遷者，猶得其國家以往者也”，此傳云“遷者，猶未失其國家以往”，互丈也。○葉，舒渉反。"
                },
                {
                    "paragraph": "○夏六月，齊師、宋師次于郎。次，止也，畏我也。○公敗宋師于乗丘。",
                    "zhushu": "乗丘，魯地。○乗，繩證反。"
                },
                {
                    "paragraph": "不日，疑戰也。疑戰而曰敗，勝内也。○秋九月，荆敗蔡師于莘，",
                    "zhushu": "莘，蔡地。○莘，所巾反。"
                },
                {
                    "paragraph": "以蔡侯獻武歸。荆者，楚也。何爲謂之荆？狄之也。何爲狄之？聖人立，必後至；天子弱，必先叛。故曰“荆”，狄之也。蔡侯何以名也？",
                    "zhushu": "據僖十五年，秦獲晉侯不名。○獻武，本亦依左氏作“舞”。"
                },
                {
                    "paragraph": "絶之也。何爲絶之？獲也。中國不言敗，",
                    "zhushu": "據宣十二年，“晉荀林父帥師及楚子戰于邲，晉師敗績”，不言敗晉師。○邲，皮必反，又扶必反，一音弼。敗績，如字。"
                },
                {
                    "paragraph": "此其言“敗”，何也？中國不言敗，蔡侯其見獲乎！其言“敗”，何也？釋蔡侯之獲也。“以歸”，猶愈乎執也。",
                    "zhushu": "爲中國諱見執，故言以歸。○爲，于僞反。"
                },
                {
                    "paragraph": "○冬十月，齊師滅譚，譚子奔莒。",
                    "zhushu": "桓十一年，鄭忽出奔衛，傳曰：“其名，失國也”。”十六年，衛侯朔出奔齊，傳曰：“朔之名，惡也。”然則岀奔書名有二義，譚子國滅不名，蓋無罪也。凡書奔者，責不死社稷；不言岀者，國滅無所出也。他皆放此。",
                    "type": 2
                },
                {
                    "paragraph": "十有一年，春，王正月。○夏五月，戊寅，公敗宋師于鄑。",
                    "zhushu": "鄑，魯地。○敗，必邁反，下及注同。鄑，子移反。"
                },
                {
                    "paragraph": "内事不言戰，舉其大者。其日，成敗之也，",
                    "zhushu": "結日列陳，不以詐相襲，得敗師之道，故曰成也。○列陳，直覲反。"
                },
                {
                    "paragraph": "宋萬之獲也。○秋，宋大水。外災不書，此何以書？王者之後也。髙下有水災曰大水。○冬，王姫歸于齊。其志，過我也。",
                    "zhushu": "○過，古禾反。",
                    "type": 2
                },
                {
                    "paragraph": "十有二年，春，王三月，紀叔姫歸于𨟎。",
                    "zhushu": "𨟎，紀邑也，紀季所用入于齊者。紀國旣滅，故歸𨟎。"
                },
                {
                    "paragraph": "國而曰歸，此邑也，其曰歸，何也？吾女也。失國，喜得其所，故言歸焉爾。",
                    "zhushu": "江熙曰：“四年齊滅紀，不言滅而言大去者，義有所見爾，則國滅也。叔姫來歸不書，非歸寍，且非大歸也。叔姫守節，積有年矣，紀季雖以𨟎入于齊，不敢懐貳，然襄公犲狼，未可闇信。桓公旣立，徳行方宣於天下，是以叔姫歸于𨟎，魯喜其女得申其志。”○見，賢徧反。犲，仕皆反。行，下孟反。"
                },
                {
                    "paragraph": "○夏四月。○秋八月，甲午，宋萬弑其君捷。",
                    "zhushu": "捷，宋閔公。"
                },
                {
                    "paragraph": "宋萬，宋之卑者也。卑者以國氏。“及其大夫仇牧”，以尊及卑也。仇牧，閑也。",
                    "zhushu": "仇牧扞衛其君，故見殺也。桓二年傳曰：“臣旣死，君，不忍稱其名。”今仇牧書名，則知宋君先弑。○仇牧，音目。捍，曷旦反。"
                },
                {
                    "paragraph": "○冬，十月，宋萬出奔陳。",
                    "zhushu": "宋乆不討賊，致令得奔，故謹而月之。○令，力呈反。",
                    "type": 2
                },
                {
                    "paragraph": "十有三年，春，齊人、宋人、陳人、蔡人、邾人㑹于北杏。",
                    "zhushu": "北杏，齊地。"
                },
                {
                    "paragraph": "是齊侯、宋公也，其曰人，何也？始疑之。何疑焉？桓非受命之伯也，將以事授之者也。",
                    "zhushu": "言諸侯將權時推齊侯使行伯事。"
                },
                {
                    "paragraph": "曰：“可矣乎？未乎？”",
                    "zhushu": "邵曰：“疑齊桓雖非受命之伯，諸侯推之，便可以爲伯乎？未也。”"
                },
                {
                    "paragraph": "舉人，衆之辭也。",
                    "zhushu": "稱人，言非王命，衆授之以事。"
                },
                {
                    "paragraph": "○夏，六月，齊人滅遂。遂，國也。其不日，微國也。○秋，七月。○冬，公㑹齊侯，盟于柯。",
                    "zhushu": "柯，齊地。○柯，古何反。"
                },
                {
                    "paragraph": "曹劌之盟也，信齊侯也。",
                    "zhushu": "曹劌之盟，經、傳無文，蓋有信者也。公羊傳曰：“要盟可犯，而桓公不欺；曹子可讎，而桓公不怨。桓公之信著於天下，自柯之盟始。”○劌，居衛反。要盟，於遥反。"
                },
                {
                    "paragraph": "桓盟雖内與，不日，信也。",
                    "zhushu": "公盟例日，外諸侯盟例不日。桓大信逺著，故雖公與盟，猶不日。○與，音預，注同。",
                    "type": 2
                },
                {
                    "paragraph": "十有四年，春，齊人、陳人、曹人伐宋。○夏，單伯㑹伐宋。㑹事之成也。",
                    "zhushu": "伐事已成，單伯乃至。○單，音善。"
                },
                {
                    "paragraph": "○秋，七月，荆入蔡。荆者，楚也。其曰荆，何也？州舉之也。州不如國，",
                    "zhushu": "言荆不如言楚。"
                },
                {
                    "paragraph": "國不如名，",
                    "zhushu": "言楚不如言介葛廬。○介，音界。"
                },
                {
                    "paragraph": "名不如字。",
                    "zhushu": "言介葛廬不如言邾儀父。"
                },
                {
                    "paragraph": "○冬，單伯㑹齊侯、宋公、衛侯、鄭伯于鄄。",
                    "zhushu": "鄄，衛地。○鄄，音絹。"
                },
                {
                    "paragraph": "復同㑹也。",
                    "zhushu": "諸侯欲推桓以爲伯，故復同㑹于此以謀之。○復，扶又反。",
                    "type": 2
                },
                {
                    "paragraph": "十有五年，春，齊侯、宋公、陳侯、衛侯、鄭伯㑹于鄄。復同㑹也。",
                    "zhushu": "爲欲推桓爲伯，故復㑹於此。○復，扶又反。爲欲，于僞反。"
                },
                {
                    "paragraph": "○夏，夫人姜氏如齊。婦人旣嫁不踰竟，踰竟，非禮也。○秋，宋人、齊人、邾人伐郳。",
                    "zhushu": "宋主兵，故序齊上也。班序上下，以國大小爲次，夷狄在下。征伐則以主兵爲先，春秋之常也。他皆放此。"
                },
                {
                    "paragraph": "○鄭人侵宋。○冬，十月。",
                    "zhushu": "",
                    "type": 2
                },
                {
                    "paragraph": "十有六年，春，王正月。○夏，宋人、齊人、衞人伐鄭。○秋，荆伐鄭。○冬，十有二月，㑹齊侯、宋公、陳侯、衞侯、鄭伯、許男、曹伯、滑伯、滕子，同盟于幽。",
                    "zhushu": "幽，宋地。○滑，于八反。"
                },
                {
                    "paragraph": "同者，有同也，同尊周也。不言公，外内寮一，疑之也。",
                    "zhushu": "十三年春，㑹于北杏，諸侯俱疑齊桓非受命之伯，欲共以事推之，可乎？今于此年，諸侯同共推桓，而魯與齊讎，外内同一，疑公可事齊不？㑹不書公，以著疑焉。同官爲尞，謂諸侯也。至二十七年同盟于幽，遂伯齊侯。○寮，一力彫反。"
                },
                {
                    "paragraph": "○邾子克卒。其曰子，進之也。",
                    "zhushu": "附齊而尊周室，王命進其爵。",
                    "type": 2
                },
                {
                    "paragraph": "十有七年，春，齊人執鄭詹。人者，衆辭也。以人執，與之辭也。",
                    "zhushu": "與，令得執。○詹，者廉反。令，力呈反。"
                },
                {
                    "paragraph": "鄭詹，鄭之卑者。卑者不志，此其志，何也？以其“逃來”志之也。逃來則何志焉？將有其末，不得不録其本也。",
                    "zhushu": "末，謂逃來。"
                },
                {
                    "paragraph": "鄭詹，鄭之佞人也。",
                    "zhushu": "○佞，乃定反。"
                },
                {
                    "paragraph": "○夏，齊人殱于遂。殱者，盡也。然則何爲不言遂人？盡齊人也？無遂之辭也。無遂則何爲言遂？其猶存遂也。",
                    "zhushu": "以其能殺齊戍，故若遂之存。○殱，子廉反，盡也。“遂人盡齊人”，絕句。"
                },
                {
                    "paragraph": "存遂奈何？曰：齊人滅遂，使人戍之，遂之因氏，飲戍者酒而殺之，齊人殱焉。此謂狎敵也。",
                    "zhushu": "狎，猶輕也。○飲，於鴆反。狎，户甲反。"
                },
                {
                    "paragraph": "○秋，鄭詹自齊逃來。逃義曰逃。",
                    "zhushu": "齊稱人以執，是執有罪也。執得其罪，故曰義也。今而逃之，是逃義也。"
                },
                {
                    "paragraph": "○冬，多麋。",
                    "zhushu": "京房易傳曰：“廢正作滛，爲火不明，則國多麋。”○麋，士悲反。",
                    "type": 2
                },
                {
                    "paragraph": "十有八年，春，王三月，日有食之。不言日，不言朔，夜食也。何以知其夜食也？曰：王者朝日，",
                    "zhushu": "王制曰：“天子𤣥冕而朝日於東門之外。”故日始出而有虧傷之處，是以知其夜食也。何休曰：“春秋不言月食日者，以其無形，故闕疑。其夜食何縁書乎？”鄭君釋之曰：“一日一夜合爲一日，今朔日日始出，其食虧傷之處未復，故知此日以夜食。夜食則亦屬前月之晦，故榖梁子不以爲疑。”○朝，直遥反。處，昌慮反。"
                },
                {
                    "paragraph": "故雖爲天子，必有尊也；貴爲諸侯，必有長也。故天子朝日，諸侯朝朔。",
                    "zhushu": "○長，丁丈反。"
                },
                {
                    "paragraph": "○夏，公追戎于濟西。其不言戎之伐我，何也？以公之追之，不使戎邇於我也。",
                    "zhushu": "邇，猶近也。不使戎得逼近於我，故若入竟，望風退走。○濟，子禮反。濟，水名。邇，如字。邇，近也，一本作“介”，音界，亦近也。竟，音境。"
                },
                {
                    "paragraph": "于濟西者，大之也。何大焉？爲公之追之也。",
                    "zhushu": "言戎逺來至濟西，必大有徒衆，以公自追之，知其審然。○爲，于僞反。"
                },
                {
                    "paragraph": "○秋，有𧌒。",
                    "zhushu": "𧌒，短狐也，蓋含沙射人。京房易傳曰：“忠臣進善，君不識，厥咎國生𧌒。”○𧌒，本亦作“蜮”，音或，短狐，本草謂之射工。射人，食亦反，下文同。"
                },
                {
                    "paragraph": "一有一亡曰有。𧌒，射人者也。",
                    "zhushu": "○亡，音無，又如字。"
                },
                {
                    "paragraph": "○冬，十月。",
                    "zhushu": ""
                },
                {
                    "paragraph": "十有九年",
                    "zhushu": "○傳本或分此以下爲莊公與閔公同卷。"
                },
                {
                    "paragraph": "春，王正月。○夏，四月。○秋，公子結媵陳人之婦于鄄，遂及齊侯、宋公盟。媵，淺事也，不志，此其志，何也？辟要盟也。",
                    "zhushu": "魯實使公了結要二國之盟，欲目託於大國，未審得盟與不，故以媵婦爲名，得盟則盟，不則止，此行有辭也。○媵，以證反，又繩證反。爾雅云：“送也。”要，於遥反，注同。"
                },
                {
                    "paragraph": "何以見其辟要盟也？媵，禮之輕者也；盟，國之重也。以輕事遂乎國重無說。",
                    "zhushu": "以輕遂重，無他異說，故知辟要盟耳。○見，賢𥚹反。"
                },
                {
                    "paragraph": "其曰“陳人之婦”，略之也。",
                    "zhushu": "但爲遂事，假録媵事耳，故略言陳人之婦，不處其主名。○爲，于僞反。"
                },
                {
                    "paragraph": "其不日，數渝，惡之也。",
                    "zhushu": "○數，音朔。惡，烏路反。"
                },
                {
                    "paragraph": "○夫人姜氏如莒。婦人旣嫁不踰竟，踰竟，非正也。○冬，齊人、宋人、陳人伐我西鄙。其曰鄙，逺之也。其逺之，何也？不以難邇我國也。",
                    "zhushu": "○難，乃旦反。邇，如字，本又作“介”，音界。",
                    "type": 2
                },
                {
                    "paragraph": "二十年，春，王二月，夫人姜氏如莒。",
                    "zhushu": "夫人比年如莒，過而不改，無禮尤甚，故謹而月之。○莒，音舉。"
                },
                {
                    "paragraph": "婦人旣嫁不踰竟，踰竟，非正也。",
                    "zhushu": "○竟，音境。"
                },
                {
                    "paragraph": "○夏，齊大災。其志，以甚也。",
                    "zhushu": "外災不志。甚，謂灾及人也。外災例時。"
                },
                {
                    "paragraph": "○秋七月。○冬，齊人伐我。",
                    "zhushu": "",
                    "type": 2
                },
                {
                    "paragraph": "二十有一年，春，王正月。○夏，五月辛酉，鄭伯突卒。○秋七月戊戍，夫人姜氏薨。婦人弗目也。",
                    "zhushu": "鄭嗣曰：“弗目，謂不目言其地也。婦人無外事，居有常所，故薨不書地。僖元年傳曰：“夫人薨，不地。”此言弗目，盖互辭爾。定九年“得寳玉、大弓”，傳曰：“弗目，羞也。”蓋此𩔖也。”江熈曰：“文姜有弑公之逆，而弗目其罪。○弗目，謂不題目文姜薨所也。一曰弗目其罪。”"
                },
                {
                    "paragraph": "○冬十有二月，葬鄭厲公。",
                    "zhushu": "",
                    "type": 2
                },
                {
                    "paragraph": "二十有二年春，王正月，肆大眚。肆，失也；眚，災也。",
                    "zhushu": "易稱“赦過宥罪”，書稱“眚災肆赦”，經稱“肆大眚”，皆放赦罪人，蕩滌衆故。有時而用之，非經國之常制。○肆，音四。眚，所景反。宥，音又。滌，音狄。"
                },
                {
                    "paragraph": "災，紀也，失故也，",
                    "zhushu": "災，謂罪惡。紀，治理也。有罪當治理之，今失之者，以文姜之故。"
                },
                {
                    "paragraph": "爲嫌天子之葬也。",
                    "zhushu": "文姜罪應誅絶，誅絶之罪不葬。若不赦除衆惡，而書葬者，嫌天子許之，明須赦而後得葬。○為，于僞反。"
                },
                {
                    "paragraph": "○癸丑，葬我小君文姜。小君，非君也，",
                    "zhushu": "不治其民。"
                },
                {
                    "paragraph": "其曰君，何也？以其爲公配，可以言小君也。○陳人殺其公子禦宼。",
                    "zhushu": "禦㓂，宣公之子。○禦，魚吕反，又作“御”。"
                },
                {
                    "paragraph": "言公子而不言大夫，公子，未命爲大夫也。其曰公子，何也？公子之重，視大夫，",
                    "zhushu": "視，比。"
                },
                {
                    "paragraph": "命以執公子。",
                    "zhushu": "大夫旣命，得執公子之禮。一本“大夫命以視公子”。"
                },
                {
                    "paragraph": "○夏，五月。",
                    "zhushu": "以五月首時，𡩋所未詳。"
                },
                {
                    "paragraph": "○秋，七月，丙申，及齊髙傒盟于防。不言公，髙傒伉也。",
                    "zhushu": "書日，則公盟也。髙傒驕伉，與公敵體，恥之，故不書公。○傒，音奚。伉，苦浪反。"
                },
                {
                    "paragraph": "○冬，公如齊納幣。納幣，大夫之事也。禮有納采，",
                    "zhushu": "采擇女之德性也。其禮用鴈爲贄者，取順隂陽往來。○䞇，音至。"
                },
                {
                    "paragraph": "有問名，",
                    "zhushu": "問女名而卜之，知吉凶也，其禮如納采。"
                },
                {
                    "paragraph": "有納徴，",
                    "zhushu": "徴，成也，納幣以成㛰。"
                },
                {
                    "paragraph": "有告期，",
                    "zhushu": "告迎期。○迎，魚敬反。"
                },
                {
                    "paragraph": "四者備而後娶，禮也。公之親納幣，非禮也，故譏之。",
                    "zhushu": "公母䘮，未再朞而圗㛰，傳無譏文，但譏親納幣者，䘮㛰不待貶絶而罪惡見。○見，賢徧反。",
                    "type": 2
                },
                {
                    "paragraph": "二十有三年，春，公至自齊。○祭叔來聘。",
                    "zhushu": "祭叔，天子寰内諸侯。叔，名。○祭，側界反。寰，音縣，又音環。"
                },
                {
                    "paragraph": "其不言“使”，何也？天子之内臣也。不正其外交，故不與使也。",
                    "zhushu": "何休曰：“南季、宰渠伯糾、家父、宰周公來聘，皆稱使，獨于此奪之，何也？”鄭君釋之曰：“諸稱使者，是奉王命，其人無自來之意。今祭叔不一心於王，而欲外交，不得王命來，故去使以見之。”○去，起吕反。見，賢徧反。"
                },
                {
                    "paragraph": "○夏，公如齊觀社。常事曰視，",
                    "zhushu": "視朔是也。"
                },
                {
                    "paragraph": "非常曰觀。觀，無事之辭也，",
                    "zhushu": "言無朝㑹之事。○朝，直遥反，下同。"
                },
                {
                    "paragraph": "以是爲尸女也。",
                    "zhushu": "尸，主也，主爲女往爾，以觀社爲辭。○主爲，于僞反。"
                },
                {
                    "paragraph": "無事不出竟。公至自齊。公如",
                    "zhushu": "陳，公行例。"
                },
                {
                    "paragraph": "往時，正也；",
                    "zhushu": "正，謂無危懼也，皆放此。"
                },
                {
                    "paragraph": "致月，故也。如往月，致月，有懼焉爾。○荆人來聘。善累而後進之。其曰“人”，何也？舉道不待再。",
                    "zhushu": "明聘問之禮，朝宗之道，非夷狄之所能，故一舉而進之。"
                },
                {
                    "paragraph": "○公及齊侯遇于榖。及者，内爲志焉爾。遇者，志相得也。○蕭叔朝公。微國之君未爵命者。其不言“來”，於外也。",
                    "zhushu": "言於榖，朝公也。"
                },
                {
                    "paragraph": "朝於廟，正也；於外，非正也。○秋，丹桓宫楹。",
                    "zhushu": "楹，柱。"
                },
                {
                    "paragraph": "禮：天子諸侯黝堊，",
                    "zhushu": "黝堊，黒色。○黝，於糾反，又於栁反，注同。堊，烏路反，又烏各反。范云：“黝堊，黒色。”案：黝，黒也。堊，白土。"
                },
                {
                    "paragraph": "大夫倉，士黈。",
                    "zhushu": "黈，黃色。○黈，他苟反，黄色也。麋氏云：“張斗反。”"
                },
                {
                    "paragraph": "丹楹，非禮也。○冬十有一月，曹伯射姑卒。",
                    "zhushu": "○射，音亦，本或作“亦”。"
                },
                {
                    "paragraph": "○十有二月甲寅，公㑹齊侯，盟于扈。",
                    "zhushu": "桓盟不日，此盟日者，前“公如齊觀社”，傳曰：“觀，無事之辭。”以是爲尸女也。公怠棄國政，比行犯禮，憂危甚矣。覇主降心，親與之盟，實有弘濟之功，而魯得免於罪，臣子所慶，莫重於此。時事所重，文亦冝詳，故特謹日以著之。○扈，音戸。",
                    "type": 2
                },
                {
                    "paragraph": "二十有四年春，王三月，刻桓宫桷。禮：天子之桷，斵之礱之，加密石焉；",
                    "zhushu": "以細石磨之。○刻，音克。桷，音角，榱也。方曰桷，圎曰椽。斵，丁角反，削也。礱之，力公反，磨也。"
                },
                {
                    "paragraph": "諸侯之桷，斲之礱之；大夫斲之；士，斲本。刻桷，非正也。夫人，所以崇宗廟也，取非禮與非正而加之於宗廟，以飾夫人，非正也。",
                    "zhushu": "非禮，謂娶讎女。非正，謂刻桷、丹楹也。本非宗廟之冝，故曰“加”。言將親迎，欲爲夫人飾，又非正也。○迎，魚敬反，下皆同。"
                },
                {
                    "paragraph": "刻桓宫桷，丹桓宫楹，斥言“桓宫”，以惡莊也。",
                    "zhushu": "不言“新宫”而謂之“桓宫”，以桓見殺於齊，而飾其宗朝，以榮讎國之女，惡莊不子。○惡，烏路反，下同。"
                },
                {
                    "paragraph": "○葬曹莊公。○夏，公如齊逆女。親迎，𢘆事也，不志。此其志，何也？不正其親迎於齊也。○秋，公至自齊。迎者，行見諸，舎見諸。",
                    "zhushu": "諸，之也。言瞻望。夫人乗車。○乗，繩證反。"
                },
                {
                    "paragraph": "先至，非正也。○八月丁丑，夫人姜氏入。",
                    "zhushu": "哀姜。"
                },
                {
                    "paragraph": "入者，内弗受也。日入，惡入者也。何用不受也？以宗廟弗受也。其以宗廟弗受，何也？娶仇人子弟，以薦舎於前，其義不可受也。",
                    "zhushu": "薦，進。舎，置。○惡入，烏路反，一音如字。"
                },
                {
                    "paragraph": "戊寅，大夫宗婦覿，用幣。",
                    "zhushu": "宗婦，同宗大夫之婦。○覿用，徒歷反。見也。"
                },
                {
                    "paragraph": "覿，見也。禮：大夫不見夫人。不言“及”，不正其行婦道，故列數之也。男子之贄，羔、鴈、雉、腒；",
                    "zhushu": "贄，所以至者也。上大夫用羔，取其從羣，帥而不黨也。下大夫用鴈，取其知時，飛翔有行列也。士冬用雉，夏用腒，取其耿介，交有時，别有倫也。腒，腊也。雉必用死，爲其不可生服也。夏用腒，備腐臭也。○數，色主反。腒，其居反，腊也，乾雉也。士夏執之，備腐臭也。說文云：“北方謂烏腊曰腒。”傳曰：“尭腊，舜始腒。”别，彼列反。爲其，于僞反。腐，符甫反。"
                },
                {
                    "paragraph": "婦人之贄，棗、栗、鍜、脩。",
                    "zhushu": "棗，取其早自矜莊；栗，取其敬栗。鍜、脩，取斷斷自脩整。○鍜，丁亂反，脯也。鍛而加薑桂曰脩。脩飭，本或作“勑”，同恥力反；一本作“飾”，申職反；或作整，音征領反。"
                },
                {
                    "paragraph": "用幣，非禮也；用者，不冝用者也。大夫，國體也，",
                    "zhushu": "國體，謂爲君股肱。○股，音古。肱，古弘反。"
                },
                {
                    "paragraph": "而行婦道，惡之，故謹而日之也。",
                    "zhushu": "○惡，烏路反。"
                },
                {
                    "paragraph": "○大水。○冬，戎侵曹。曹羈出奔陳。赤歸于曹。郭公。赤，盖郭公也。何爲名也？禮，諸侯無外歸之義，外歸，非正也。",
                    "zhushu": "徐乾曰：“郭公，郭國之君也，名赤。蓋不能治其國，舎而歸于曹。君爲社稷之主，承宗廟之重，不能安之，而外歸他國，故但書名，以罪而懲之。不直言赤，復云郭公者，恐不知赤者是誰，將若魯之微者故也。以郭公著上者，則是諸侯失國之例，是無以見微之義。”○羈，居冝反。郭公，左氏如字，公羊音虢。舎，音捨。懲，直升反。復，杖又反。著，張慮反，又張略反。見，賢徧反。",
                    "type": 2
                },
                {
                    "paragraph": "二十有五年春，陳侯使女叔來聘。",
                    "zhushu": "女，氏。叔，字。○女，音汝。"
                },
                {
                    "paragraph": "其不名，何也？",
                    "zhushu": "據成三年“晉侯使荀庚來聘”稱名。"
                },
                {
                    "paragraph": "天子之命大夫也。○夏五月癸丑，衛侯朔卒。",
                    "zhushu": "惠公也。犯逆失德，故不書葬。"
                },
                {
                    "paragraph": "○六月辛未，朔，日有食之。言“日”言“朔”，食正朔也。鼔，用牲于社。鼔，禮也；用牲，非禮也。天子救日，置五麾，陳五兵、五鼔；",
                    "zhushu": "麾，旌幡也。五兵，予、㦸、𨱆、楯、弓矢。○麾，毀爲反。幡，芳元反。矛，亡侯反。𨱆，音越。楯，時準反，又音允。"
                },
                {
                    "paragraph": "諸侯置三麾，陳三鼔、三兵；大夫擊門；士擊柝。言充其陽也。",
                    "zhushu": "凢有聲，皆陽事，以壓隂氣。柝，兩木相擊。充，實也。○柝，吐洛反。壓，於甲反，又於渉反。"
                },
                {
                    "paragraph": "○伯姫歸于𣏌。其不言“逆”，何也？逆之道微，無足道焉爾。○秋，大水，鼔，用牲于社、于門。",
                    "zhushu": "門，國門也。"
                },
                {
                    "paragraph": "髙下有水災曰大水。旣戒鼔而駭衆，用牲可以已矣。救日以鼔兵，救水以鼔衆。○冬，公子友如陳。",
                    "zhushu": "",
                    "type": 2
                },
                {
                    "paragraph": "二十有六年春，公伐戎。○夏，公至自伐戎。○曹殺其大夫。言大夫而不稱名姓，無命大夫也。無命大夫而曰大夫，賢也，爲曹羈崇也。",
                    "zhushu": "徐邈曰：于時微國衰陵，不能及禮，其大夫降班失位，下同於士，故略稱“人”，而傳謂之“無命大夫”也。莒慶、莒挐、邾庻其、邾快，皆特以事書，非實能貴，故略名而已。楚雖荆蠻，漸自通于諸夏，故莊二十三年書“荆人來聘”，文九年又襃而書名，國轉彊大，書之益詳。然當僖公、文公之丗，楚猶未能自同于列國，故得臣及椒並略名，惟屈完來㑹諸侯，以殊禮成之。楚莊王之興，爲江漢盟主，與諸夏之君權行抗禮，其勢彊于當年，而事交於内外，故春秋書之，遂從中國之例。夫政俗隆替，有乎其人，三后之姓，日失其序，而諸國乗間與之代興，因詳略之文，則可以見時事之實矣。秦爵，伯也，上據西周，班列中夏，故得稱“師”有“大夫”。其大夫當名氏，而文十二年“秦術略名，蓋于時晉主魯盟，而秦方敵晉，則魯之于秦，情好䟽矣。禮以飾情，情䟽則禮略，春秋所以略文乎。又吴札不書氏，以成尊于上也。宋之盟，叔孫豹不書氏，以著其能㳟。此皆因事而爲義。○爲曹，于僞反。挐，女居反，又女加反。快，苦夬反。諸夏，户雅反，下同。屈，君勿反。情好，呼報反。"
                },
                {
                    "paragraph": "○秋，公㑹宋人、齊人伐徐。○冬十有二月，癸亥朔，日有食之。",
                    "zhushu": "",
                    "type": 2
                },
                {
                    "paragraph": "二十有七年春，公㑹𣏌伯姫于洮。",
                    "zhushu": "伯姫，莊公女。洮，魯地。○洮，他刀反，本或作“桃”。"
                },
                {
                    "paragraph": "○夏六月，公㑹齊侯、宋公、陳侯、鄭伯，同盟于幽。同者，有同也，同尊周也，於是而後授之諸侯也。其授之諸侯，何也？齊侯得衆也。桓㑹不致，安之也；桓盟不日，信之也。信其信，仁其仁。衣裳之㑹十有一，未甞有㰱血之盟也，信厚也；",
                    "zhushu": "十三年㑹北杏，十四年㑹鄄，十五年又㑹鄄，十六年㑹幽，二十七年又㑹幽，僖元年㑹檉，二年㑹貫，三年㑹陽榖，五年㑹首戴，七年㑹寍母，九年㑹葵丘。○㰱，所洽反。于朾，他貞反，又勑丁反，本亦作“檉”。寍如字，又音𡩋。母音無，又茂后反。"
                },
                {
                    "paragraph": "兵車之㑹四，未甞有大戰也，愛民也。",
                    "zhushu": "僖八年㑹洮，十三年㑹鹹，十五年㑹牡丘，十六年㑹淮，於末年乃言之。不道侵蔡伐楚者，方書其盛，不道兵車也。此則以兵車㑹，而不用征伐。○鹹音咸。牡，荗后反。"
                },
                {
                    "paragraph": "○秋，公子友如陳。葬原仲。",
                    "zhushu": "原仲，陳大夫。原，氏；仲，字。"
                },
                {
                    "paragraph": "言“葬”不言卒，不葬者也。",
                    "zhushu": "外大夫例不書卒。"
                },
                {
                    "paragraph": "不葬而曰“葬”，諱出奔也。",
                    "zhushu": "言季友辟内難而出，以葬原仲爲辭。○難，乃旦反。"
                },
                {
                    "paragraph": "○冬，𣏌伯姫來。",
                    "zhushu": "歸寍。"
                },
                {
                    "paragraph": "○莒慶來，逆叔姫。",
                    "zhushu": "慶，名也，莒大夫也。叔姫，莊公女。禮檀弓記曰：陳莊子死，赴於魯，魯人欲勿哭。繆公召縣子而問焉。縣子曰：“古之大夫，束脩之問不出竟，雖欲哭之，安得而哭之？今之大夫，交政於中國，雖欲勿哭，安得而勿哭？”則大夫越竟逆女，非禮也。董仲舒曰：“大夫無束脩之餽，無諸侯之交，越竟逆女，紀罪之。”○繆，音穆。縣，音𤣥。竟音境。焉，於䖍反。餽，旦愧反。越竟，本或作“疆”，居良反。"
                },
                {
                    "paragraph": "諸侯之嫁子於大夫，主大夫以與之。",
                    "zhushu": "君不敵臣。"
                },
                {
                    "paragraph": "“來”者，接内也。不正其接内，故不與夫婦之稱也。",
                    "zhushu": "接内，謂與君爲禮也。大婦之稱，當言“逆女”。○稱，尺證反。"
                },
                {
                    "paragraph": "○𣏌伯來朝。",
                    "zhushu": "𣏌稱伯，蓋時王所絀。○朝，直遥反。絀，本又作“黜”，勑律反。"
                },
                {
                    "paragraph": "○公㑹齊侯于城濮。",
                    "zhushu": "城濮，衛地。○濮音卜。",
                    "type": 2
                },
                {
                    "paragraph": "二十有八年，春，王三月，甲寅，齊人伐衛。衛人及齊人戰，衛人敗績。於伐與戰，安戰也？",
                    "zhushu": "問在何處戰。○處，昌慮反。"
                },
                {
                    "paragraph": "戰衛，戰則是師也，其曰“人”，何也？微之也。何爲微之也？今授之諸侯，而後有侵伐之事，故微之也。其人衛，何也？以其人齊，不可不人衛也。",
                    "zhushu": "齊桓始受方伯之任，未能信著鄰國，致有侵伐之事，貶師稱“人”以微之也。人不可以敵于師，師不可以與人戰，故亦以衛師爲人。衛非有罪。"
                },
                {
                    "paragraph": "衛小齊大，其以衛及之，何也？以其微之，可以言及也。其稱人以敗，何也？不以師敗於人也。",
                    "zhushu": "人輕而師重。"
                },
                {
                    "paragraph": "○夏四月丁未，邾子瑣卒。",
                    "zhushu": "○瑣，素果反。"
                },
                {
                    "paragraph": "○秋，荆伐鄭。荆者，楚也。其曰荆，州舉之也。○公㑹齊人、宋人救鄭。善救鄭也。○冬，築微。",
                    "zhushu": "微，魯邑。○微，左氏作“麋”。"
                },
                {
                    "paragraph": "山林藪澤之利，所以與民共也，虞之，非正也。",
                    "zhushu": "虞，典禽獸之官。言規固而築之，又置官司以守之，是不與民共同利也。築不志，凡志皆譏也。築例時。○藪，素后反。"
                },
                {
                    "paragraph": "○大無麥禾。大者，有顧之辭也，於無禾及無麥也。",
                    "zhushu": "一災不書，於冬無禾，而後顧録無麥，故言大，明不収甚。"
                },
                {
                    "paragraph": "○臧孫辰告糴于齊。",
                    "zhushu": "臧孫辰，魯大夫臧文仲。○糴音狄。"
                },
                {
                    "paragraph": "國無三年之畜，曰國非其國也。一年不升，告糴諸侯。告，請也。糴，糴也。不正，故舉臧孫辰以爲私行也。",
                    "zhushu": "爲内諱，故不稱使，使若私行。○畜，勑六反，下同。爲内，干僞反，下文“爲内”同。"
                },
                {
                    "paragraph": "國無九年之畜，曰不足；無六年之畜，曰急；無三年之畜，曰國非其國也。諸侯無粟，諸侯相歸粟，正也。臧孫辰告糴于齊，告，然後與之，言内之無外交也。古者稅什一，",
                    "zhushu": "宣十五年注詳矣。○稅，始銳反。什一，十而稅一。"
                },
                {
                    "paragraph": "豐年𥙷敗，",
                    "zhushu": "敗，謂凶年。"
                },
                {
                    "paragraph": "不外求而上下皆足也。雖累凶年，民弗病也。一年不艾而百姓饑，君子非之。不言“如”，爲内諱也。",
                    "zhushu": "○艾，牛盖反。",
                    "type": 2
                },
                {
                    "paragraph": "二十有九年，春，新延廏。延廏者，法廏也。",
                    "zhushu": "周䄠：“天子十二閑，馬六種；邦國六閑，馬四種。”每廏一閑。言法廏者，六閑之舊制也。○廏，九又反。六種，之勇反，下皆同。"
                },
                {
                    "paragraph": "其言“新”，有故也。",
                    "zhushu": "言改故而新之。"
                },
                {
                    "paragraph": "有故，則何爲書也？古之君人者，必時視民之所勤。民勤於力，則功築罕；",
                    "zhushu": "罕，希。○罕，呼旦反。"
                },
                {
                    "paragraph": "民勤於財，則貢賦少；民勤於食，則百事廢矣。",
                    "zhushu": "凶荒殺禮。殺，所界反。"
                },
                {
                    "paragraph": "冬築微，春新延廏，以其用民力爲已悉矣。",
                    "zhushu": "悉，盡。"
                },
                {
                    "paragraph": "○夏，鄭人侵許。○秋，有蜚。",
                    "zhushu": "榖梁說曰：“蜚者，南方𦤀惡之氣所生也，象君臣滛泆，有臭惡之行。”○蜚，扶味反。行，下孟反。"
                },
                {
                    "paragraph": "一有一亡曰有。",
                    "zhushu": "○亡，如字，又音無。"
                },
                {
                    "paragraph": "○冬，十有二月，紀叔姫卒。",
                    "zhushu": "紀國雖滅，叔姫執節守義，故繫之紀，賢而録之。"
                },
                {
                    "paragraph": "○城諸及防。",
                    "zhushu": "諸、防，皆魯邑。"
                },
                {
                    "paragraph": "可城也，以大及小也。",
                    "zhushu": "傳例曰：“凡城之志，皆譏。”今云可者，謂冬可用城，不妨農役耳。不謂作城無譏。",
                    "type": 2
                },
                {
                    "paragraph": "三十年春，王正月。○夏，師次于成。次，止也，有畏也，欲救鄣而不能也。不言公，恥不能救鄣也。",
                    "zhushu": "畏齊。○鄣，音章。"
                },
                {
                    "paragraph": "○秋七月，齊人降鄣。降，猶下也。鄣，紀之遺邑也。",
                    "zhushu": "○降，户江反。下，遐嫁反。"
                },
                {
                    "paragraph": "○八月癸亥，葬紀叔姫。不日卒而日葬，閔紀之亡也。○九月庚午朔，日有食之。鼔，用牲于社。",
                    "zhushu": "救日用牲，旣失之矣。非正陽之月，而又伐鼔，亦非禮。"
                },
                {
                    "paragraph": "○冬，公及齊侯遇于魯濟。",
                    "zhushu": "濟，水名。○濟，子禮反。"
                },
                {
                    "paragraph": "及者，内爲志焉爾。遇者，志相得也。○齊人伐山戎。齊人者，齊侯也。其曰人，何也？愛齊侯乎山戎也。",
                    "zhushu": "不以齊侯敵乎山戎，故稱人。"
                },
                {
                    "paragraph": "其愛之，何也？桓内無因國，外無從諸侯，而越千里之險，北伐山戎，危之也。",
                    "zhushu": "内無因縁山戎左右之國爲内間者，外無諸侯者，不煩役寮國。○從，才用反。内間，間厠之間。"
                },
                {
                    "paragraph": "則非之乎？善之也。",
                    "zhushu": "逺伐山戎雖危，勤王職貢則善。"
                },
                {
                    "paragraph": "何善乎爾？燕，周之分子也，",
                    "zhushu": "燕，周大保召康公之後，成王所封。分子，謂周之别子孫也。○燕，音烟，注及後同。分，扶問反，又如字，本或作“介”，音界。大，音泰。召，上照反。"
                },
                {
                    "paragraph": "貢職不至，山戎爲之伐矣。",
                    "zhushu": "言由山戎爲害，伐擊燕，使之隔絶於周室。○爲之，如字。",
                    "type": 2
                },
                {
                    "paragraph": "三十有一年，春，築臺于郎。○夏四月，薛伯卒。○築臺于薛。",
                    "zhushu": "薛，魯地。"
                },
                {
                    "paragraph": "○六月，齊侯來獻戎捷。",
                    "zhushu": "獻，下奉上之辭也。春秋尊魯，故曰獻。○捷，在接反。戎，菽也。捷，獲也。"
                },
                {
                    "paragraph": "齊侯來獻捷者，内齊侯也。不言使，内與同，不言使也。",
                    "zhushu": "泰曰：“齊桓内救中國，外攘夷狄，親𠋣之情，不以齊爲異國，故不稱使，若同一國也。○攘，如羊反。𠋣，於綺反，下丈及注同。"
                },
                {
                    "paragraph": "獻戎捷，軍得曰捷，戎，菽也。",
                    "zhushu": "菽，豆。"
                },
                {
                    "paragraph": "○秋，築臺于秦。",
                    "zhushu": "秦，魯地。"
                },
                {
                    "paragraph": "不正，罷民三時，虞山林藪澤之利，且財盡則怨，力盡則懟，",
                    "zhushu": "懟，恚恨也。○罷，音皮，下同。懟，直類反，怨也。"
                },
                {
                    "paragraph": "君子危之，故謹而志之也。或曰：𠋣諸桓也。桓外無諸侯之變，内無國事，越千里之險，北伐山戎，爲燕辟地。",
                    "zhushu": "辟，開。○爲，于僞反。辟，婢亦反。"
                },
                {
                    "paragraph": "魯外無諸侯之變，内無國事，一年罷民三時，虞山林藪澤之利，惡内也。",
                    "zhushu": "譏公依𠋣齊桓而與桓行異。○惡，烏路反。行，下孟反。"
                },
                {
                    "paragraph": "○冬，不雨。",
                    "zhushu": "",
                    "type": 2
                },
                {
                    "paragraph": "三十有二年，春，城小榖。",
                    "zhushu": "小榖，魯邑。"
                },
                {
                    "paragraph": "○夏，宋公、齊侯遇于梁丘。遇者，志相得也。梁丘在曹、邾之間，去齊八百里，非不能從諸侯而往也。辭所遇，遇所不遇，大齊桓也。",
                    "zhushu": "辭所遇，謂八百里間，諸侯必有願從者而辭之。遇所不遇，謂逺遇宋公也。○能從，才用反，或如字，注同。"
                },
                {
                    "paragraph": "○秋七月癸巳，公子牙卒。",
                    "zhushu": "牙，慶父同母弟。何休曰：“傳例：“大夫不日卒，惡也。”牙與慶父共淫哀姜，謀殺子般，而日卒，何也？”鄭君釋之曰：“牙，莊公母弟，不言弟，其惡已見，不待去日矣。”甯案：傳例：諸侯之尊，弟也，不得以屬通。蓋以禮，諸侯絶朞而臣諸父昆弟，稱昆弟，則是申其私親也。宣十七年公弟叔𦙝卒，傳曰：“其曰公弟叔𦙝，賢之也。”然則不稱弟，自其常例耳。鄭君之說，𡩋所未詳。○見，賢徧反。去，起吕反。朞，音期。𦙝，許乙反。"
                },
                {
                    "paragraph": "○八月癸亥，公薨于路寢。",
                    "zhushu": "公薨皆書其所，謹凶變。"
                },
                {
                    "paragraph": "路寢，正寢也。寢疾居正寢，正也。男子不絶于婦人之手，以齊終也。",
                    "zhushu": "齊，絜，○齊，側皆反，本亦作“齋”。"
                },
                {
                    "paragraph": "○冬，十月乙未，子般卒。",
                    "zhushu": "在䘮，故稱子。般，其名也。莊公大子。不書弑，諱也。○般，音班。大，音泰。"
                },
                {
                    "paragraph": "子卒日，正也。",
                    "zhushu": "襄三十一年“秋，九月癸巳，子野卒”是也。"
                },
                {
                    "paragraph": "不日，故也。",
                    "zhushu": "文十八年“冬，十月，子赤卒”是也。"
                },
                {
                    "paragraph": "有所見則日。",
                    "zhushu": "閔公不書即位，是見繼弑者也。故慶父弑子般，子般可以日卒，不待不日而顯。○見，則，賢徧反。"
                },
                {
                    "paragraph": "○公子慶父如齊。此奔也，其曰“如”，何也？",
                    "zhushu": "據閔二年慶父奔莒，不言“如”。"
                },
                {
                    "paragraph": "諱莫如深，深則隱，",
                    "zhushu": "深，謂君弑賊奔，隱，痛之至也。故子般日卒，慶父如齊。"
                },
                {
                    "paragraph": "苟有所見，莫如深也。",
                    "zhushu": "閔公不書即位”，見子般之弑。慶父出奔。"
                },
                {
                    "paragraph": "○狄伐邢。",
                    "zhushu": ""
                }
            ]
        },
        {
            "name": "閔公第四",
            "paragraphs": [
                {
                    "paragraph": "閔公第四",
                    "zhushu": "○名開，惠王十六年即位。",
                    "type": 1
                },
                {
                    "paragraph": "元年，春，王正月。繼弑君不言即位，正也。親之非父也，",
                    "zhushu": "兄也。"
                },
                {
                    "paragraph": "尊之非君也，",
                    "zhushu": "未踰年也。"
                },
                {
                    "paragraph": "繼之如君父也者，受國焉爾。○齊人救邢。善救邢也。",
                    "zhushu": "善齊桓得伯之道。"
                },
                {
                    "paragraph": "夏六月辛酉，葬我君莊公。莊公葬而後舉謚，謚所以成德也，於卒事乎加之矣。○秋八月，公及齊侯盟于洛姑。",
                    "zhushu": "洛姑，齊地。○洛姑，一本作路姑。"
                },
                {
                    "paragraph": "盟，納季子也。季子來歸。其曰“季子”，貴之也。",
                    "zhushu": "大夫稱名氏，今曰子，是貴之也。子，男子之美稱。○美稱，尺證反。"
                },
                {
                    "paragraph": "其曰“來歸”，喜之也。",
                    "zhushu": "大夫出使，歸，不書，執，然後致。不言歸。國内之人不曰“來”。今言“來”者，明本欲遂去，同他國之人也。言“歸”者，明實魯人也。“喜之”者，季子賢大夫，以亂故出奔，國人思之，懼其遂去不反。今得其還，故皆喜曰“季子來歸”。○使，所吏反。"
                },
                {
                    "paragraph": "冬，甿齊仲孫來。其曰“齊仲孫”，外之也。",
                    "zhushu": "魯絶之，故繫之于齊。○齊仲孫，慶父也。左氏以爲齊大夫。"
                },
                {
                    "paragraph": "其不目而曰仲孫，䟽之也。",
                    "zhushu": "“不目”，謂不言公子慶父。"
                },
                {
                    "paragraph": "其言齊，以累桓也。",
                    "zhushu": "繫仲孫於齊，言桓容赦有罪。○累，劣僞反。",
                    "type": 2
                },
                {
                    "paragraph": "二年，春，王正月，齊人遷陽。○夏五月乙酉，吉禘于莊公。",
                    "zhushu": "三年䘮畢，致新死者之主於廟，廟之逺主當遷入大祖之廟，因是大祭以審昭穆，謂之禘。莊公䘮制未闋，時别立廟，廟成而吉祭，又不於大廟，故詳書以示譏。○禘，徒帝反。大祖，音泰，下“大廟”同。昭，上饒反。闋，苦穴反。"
                },
                {
                    "paragraph": "吉禘者，不吉者也。䘮事未畢而舉吉𥙊，故非之也。",
                    "zhushu": "莊公薨至此方二十二月，䘮未畢。"
                },
                {
                    "paragraph": "○秋八月辛丑，公薨。不地，故也。其不書“葬”，不以討母葬子也。",
                    "zhushu": "凡君弑賊討則書葬。哀姜實秛討而不書葬者，不以討母葬子。"
                },
                {
                    "paragraph": "○九月，夫人姜氏孫于邾。",
                    "zhushu": "哀姜與弑閔公，故出奔。○孫，音遜，本或作“遜”。與，音豫。"
                },
                {
                    "paragraph": "孫之爲言猶孫也，諱奔也。○公子慶父出奔莒。其曰“出”，絶之也。慶父不復見矣。",
                    "zhushu": "慶父弑子般、閔公，不書弑，諱之。○復，扶又反。見，賢徧反。"
                },
                {
                    "paragraph": "○冬，齊髙子來盟。其曰“來”，喜之也。其曰“髙子”，貴之也。盟立僖公也。不言“使”，何也？",
                    "zhushu": "據桓十四年“鄭伯使其弟禦來盟”言使。○禦，魚吕反，下同。"
                },
                {
                    "paragraph": "不以齊侯使髙子也。",
                    "zhushu": "齊侯不討慶父，使魯重罹其禍。今若髙子自來，非齊侯所得使也。猶屈完不稱使也。江熈曰：“魯頻弑君，僖公非正也。桓公遣髙傒立僖公以存魯，魯人徳之，不名其使以貴之。貴其使，則其主重矣。○重，直用反。屈，君勿反。傒，音奚。其使，所吏反，下同。"
                },
                {
                    "paragraph": "○十有二月，狄入衛。",
                    "zhushu": "僖公二年，城楚丘以封衛，則衛爲狄所滅明矣。不言“滅”而言“入”者，春秋爲賢者諱。齊桓公不能攘夷狄，救中國，故爲之諱。○爲賢，于僞反，下同。攘，如羊反。"
                },
                {
                    "paragraph": "○鄭棄其師，惡其長也。兼不反其衆，則是棄其師也。",
                    "zhushu": "長，謂髙克也。髙克好利，不顧其君，丈公惡而逺之，不能。使髙克將兵禦狄于竟，陳其師旅，翶翔河上，乆而不召，衆將離散。髙克進之不以禮，文公退之不以道，危國亡師之本。○惡其，烏路反，注同。長，丁丈反。兼，戸謙反，又如字。好，呼報反。逺，于萬反。將，子匠反。竟，音境。翶，五羔反。"
                }
            ]
        },
        {
            "name": "僖公第五",
            "paragraphs": [
                {
                    "paragraph": "僖公第五",
                    "zhushu": "○名申，惠王十八年即位。",
                    "type": 1
                },
                {
                    "paragraph": "元年春，王正月。繼弑君不言即位，正也。",
                    "zhushu": "○弑，音試，後皆同。"
                },
                {
                    "paragraph": "○齊師、宋師、曹師次于聶北，救邢。",
                    "zhushu": "聶北，邢地。聶，女輒反。"
                },
                {
                    "paragraph": "救不言次，",
                    "zhushu": "據莊六年王人子突救衛不言次。"
                },
                {
                    "paragraph": "言次，非救也。",
                    "zhushu": "次，止也。救，赴急之意。今方停止，故知非救也。"
                },
                {
                    "paragraph": "非救而曰救，何也？遂齊侯之意也。",
                    "zhushu": "録其本意。"
                },
                {
                    "paragraph": "是齊侯與？",
                    "zhushu": "怪其稱師。○與，音餘。"
                },
                {
                    "paragraph": "齊侯也。何用見其是齊侯也？",
                    "zhushu": "據經書“齊師”。○見，賢徧反，下“復見”及注同。"
                },
                {
                    "paragraph": "曹無師，曹師者，曹伯也。",
                    "zhushu": "小國君將稱君，卿將稱人，不得稱師。言師則是曹伯也。曹君不可在師下，故知是齊侯。○君將，子匠反，下同。"
                },
                {
                    "paragraph": "其不言曹伯，何也？以其不言齊侯，不可言曹伯也。其不言齊侯，何也？以其不足乎揚，不言齊侯也。",
                    "zhushu": "救不及事，不足稱揚。○以其不足乎揚，絶句。稱掦也。"
                },
                {
                    "paragraph": "○夏六月，邢遷于夷儀。",
                    "zhushu": "辟狄難。夷儀，邢地。○難，乃旦反。"
                },
                {
                    "paragraph": "遷者，猶得其國家以往者也。其地，邢復見也。",
                    "zhushu": "非若宋人遷宿，滅不復見。○復，扶又反，下注並同。"
                },
                {
                    "paragraph": "○齊師、宋師、曹師城邢。是向之師也，使之如改事然，美齊侯之功也。",
                    "zhushu": "是向聶北之師，當言“遂”，今復列三國者，美齊桓存亡國。○是郷，許亮反，本又作“向”，注同。"
                },
                {
                    "paragraph": "○秋七月戊辰，夫人姜氏薨于夷。",
                    "zhushu": "哀姜。"
                },
                {
                    "paragraph": "夫人薨不地；地，故也。齊人以歸。不言以䘮歸，非以䘮歸也。加䘮焉，諱以夫人歸也。",
                    "zhushu": "泰曰：“齊人實以夫人歸，殺之于夷。諱，故使若自行至夷，遇疾而薨，然後齊人以䘮歸也。歸在薨前，而今在下，是加䘮之文也。經不言以䘮歸者，以本非以䘮歸也。傳例曰：“以者，不以者也。”微旨見矣。○見，賢徧反。"
                },
                {
                    "paragraph": "其以歸，薨之也。",
                    "zhushu": "以歸，然後殺之。"
                },
                {
                    "paragraph": "○楚人伐鄭。○八月，公㑹齊侯、宋公、鄭伯、曹伯、邾人于檉。",
                    "zhushu": "檉，宋地。○檉，勑貞反，一本作“朾”，音同。"
                },
                {
                    "paragraph": "○九月，公敗邾師于偃。",
                    "zhushu": "偃，邾地。○敗，必邁反，下皆同。偃，于晚反，一本作“堰”，同。"
                },
                {
                    "paragraph": "不日，疑戰也。疑戰而曰敗，勝内也。○冬十月壬午，公子友帥師敗莒師于麗，獲莒挐。",
                    "zhushu": "麗，魯地。傳例曰：“獲者，不與之辭。”○麗，力池反。挐，女居反，又女加反。"
                },
                {
                    "paragraph": "莒無大夫，其曰莒挐，何也？",
                    "zhushu": "據非大夫不書。"
                },
                {
                    "paragraph": "以吾獲之目之也。内不言獲，",
                    "zhushu": "獲者，不與之辭。主善以内，故不言獲。"
                },
                {
                    "paragraph": "此其言獲，何也？",
                    "zhushu": "據文十一年叔孫得臣敗狄于鹹，不言獲長狄。"
                },
                {
                    "paragraph": "惡公子之紿。",
                    "zhushu": "紿，欺紿也。○惡，烏路反。紿，徒乃反。"
                },
                {
                    "paragraph": "紿者奈何？公子友謂莒挐曰：“吾二人不相說，士卒何罪？”屏左右而相搏。公子友處下，左右曰：“孟勞。”孟勞者，魯之寳刀也，公子友以殺之。然則何以惡乎紿也？",
                    "zhushu": "據得勝也。○說，音悦。卒，子忽反。搏，音博，手搏也。勞，如字。孟勞，寳刀名。"
                },
                {
                    "paragraph": "曰：棄師之道也。",
                    "zhushu": "江熈曰：“經書“敗莒師”，而傳云二人相搏，則師不戰，何以得敗？理自不通也。夫王赫斯怒，貴在爰整。子所慎三，戰居其一。季友令德之人，豈當舎三軍之整，佻身獨𦭶，潜刃相害，以决勝負者哉？雖千載之事難明，然風味之所期，古猶今也。此又事之不然，傳或失之。”○赫，呼白反。舎音捨。佻，他堯反，又徒堯反。"
                },
                {
                    "paragraph": "○十有二月丁巳，夫人氏之䘮至自齊。其不言姜，以其殺二子，貶之也。",
                    "zhushu": "二子，子般、閔公。"
                },
                {
                    "paragraph": "或曰：爲齊桓諱殺同姓也。",
                    "zhushu": "○爲，于僞反。",
                    "type": 2
                },
                {
                    "paragraph": "二年，春，王正月，城楚丘。楚丘者何？衛邑也。國而曰城，此邑也，其曰城，何也？",
                    "zhushu": "據元年“齊師、宋師、曹師城邢”。邢，國也。"
                },
                {
                    "paragraph": "封衛也。",
                    "zhushu": "閔二年“狄入衛”，遂滅。"
                },
                {
                    "paragraph": "則其不言城衛，何也？衛未遷也。其不言衛之遷焉，何也？",
                    "zhushu": "據元年“邢遷于夷儀”言遷也。"
                },
                {
                    "paragraph": "不與齊侯專封也。其言城之者，專辭也。故非天子不得專封諸侯，諸侯不得專封諸侯，雖通其仁，以義而不與也，",
                    "zhushu": "存衛是桓之仁，故通令城楚丘。義不可以專封，故不言遷衛。○令，力呈反。"
                },
                {
                    "paragraph": "故曰：仁不勝道。",
                    "zhushu": "仁謂存亡國，道，謂上下之禮。"
                },
                {
                    "paragraph": "○夏五月辛巳，葬我小君哀姜。○虞師、晉師滅夏陽。非國而曰滅，重夏陽也。虞無師，其曰師，何也？以其先晉，不可以不言師也。",
                    "zhushu": "人不得居師上，貴賤之序。○夏陽，户雅反。左氏作“下陽”。先，蘇薦反，下文及注同。"
                },
                {
                    "paragraph": "其先晉，何也？",
                    "zhushu": "據小不先大。"
                },
                {
                    "paragraph": "爲主乎滅夏陽也。夏陽者，虞、虢之塞邑也，",
                    "zhushu": "其地險要，故二國以爲塞邑。○塞，蘇代反，注同。"
                },
                {
                    "paragraph": "滅夏陽而虞、虢舉矣。虞之爲主乎滅夏陽，何也？晉獻公欲伐虢，荀息曰：“君何不以屈産之乗、垂𣗥之璧，而借道乎虞也？”",
                    "zhushu": "荀息，晉大夫。屈邑産駿馬，垂𣗥出良璧。○屈，其勿反，又君勿反，地名也。乗，繩證反。駿，音俊。借，子夜反。及下“不借”“而借”皆同。"
                },
                {
                    "paragraph": "公曰：“此晉國之寳也，如受吾幣而不借吾道，則如之何？”荀息曰：“此小國之所以事大國也。",
                    "zhushu": "此謂璧、馬之屬。"
                },
                {
                    "paragraph": "彼不借吾道，必不敢受吾幣；如受吾幣而借吾道，則是我取之中府，而藏之外府，取之中廏，而置之外廏也。”公曰：“宫之竒存焉，",
                    "zhushu": "宫之竒，虞之賢大夫。○廏音救。竒，其冝反。"
                },
                {
                    "paragraph": "必不使受之也。”荀息曰：“宫之竒，之爲人也，逹心而懦，",
                    "zhushu": "懦，弱。○懦，乃亂反，又乃卧反。"
                },
                {
                    "paragraph": "又少長於君。逹心則其言略，",
                    "zhushu": "明逹之人，言則舉綱領要，不言提其耳，則愚者不悮。○少，詩召反，下同。長，丁丈反。提，徒𠔃反，本作題，音同。"
                },
                {
                    "paragraph": "懦則不能彊諌，少長於君則君輕之。且夫玩好在耳目之前，而患在一國之後，此中知以上乃能慮之。臣料虞君中知以下也。”公遂借道而伐虢。宫之竒諌曰：“晉國之使者，其辭卑而幣重，必不便於虞。”虞公弗聽，遂受其幣而借之道。宫之竒諌曰：“語曰‘脣亡則齒寒’，其斯之謂與？”",
                    "zhushu": "語，諺言也。○彊，其良反，又其丈反。好，呼報反。知音智，下同。上，時掌反。料，力彫反，又力弔反。使，所吏反。便，婢面反。與音餘。諺音彦。"
                },
                {
                    "paragraph": "挈其妻子以奔曹。獻公亡虢，五年而後舉虞，荀息牽馬操璧而前曰：“璧則猶是也，而馬齒加長矣。”",
                    "zhushu": "猶是，言如故。○挈，去結反。操，七刀反。加長，丁丈反。"
                },
                {
                    "paragraph": "○秋九月，齊侯、宋公、江人、黃人盟于貫。",
                    "zhushu": "貫，宋地。○貫，古亂反。"
                },
                {
                    "paragraph": "貫之盟，不期而至者，江人、黃人也。江人、黃人者，逺國之辭也。中國稱齊、宋，逺國稱江、黃，以爲諸侯皆來至也。○冬，十月，不雨。不雨者，勤雨也。",
                    "zhushu": "言不雨，是欲得雨之心勤也，明君之恤民。○勤，如字，麋氏音覲，後年同。"
                },
                {
                    "paragraph": "○楚人侵鄭。",
                    "zhushu": "",
                    "type": 2
                },
                {
                    "paragraph": "三年，春，王正月，不雨。不雨者，勤雨也。○夏，四月，不雨。",
                    "zhushu": "一時不雨，則書。首月不言旱，不爲災。"
                },
                {
                    "paragraph": "一時言不雨者，閔雨也。",
                    "zhushu": "經一時輒言不雨，憂民之至。閔，憂也。"
                },
                {
                    "paragraph": "閔雨者，有志乎民者也。○徐人取舒。○六月，雨。雨云者，喜雨也。喜雨者，有志乎民者也。○秋，齊侯、宋公、江人、黃人㑹于陽榖。",
                    "zhushu": "陽榖，齊地。"
                },
                {
                    "paragraph": "陽榖之㑹，桓公委端搢笏而朝諸侯，",
                    "zhushu": "委，委貌之冠也。端，𤣥端之服。搢，挿也。笏，以記事者也，所謂衣裳之㑹。○搢，音進，又音箭。笏，音忽。朝，直遥反。挿，楚洽反。"
                },
                {
                    "paragraph": "諸侯皆諭乎桓公之志。○冬，公子季友如齊莅盟。",
                    "zhushu": "傳例曰：“莅，位也。内之前定之盟謂之莅，外之前定之盟謂之來。”○莅，音利，又音𩔖。"
                },
                {
                    "paragraph": "莅者，位也。",
                    "zhushu": "盟誓之言素定，今但往其位而盟。"
                },
                {
                    "paragraph": "其不日，前定也。不言及者，以國與之也。不言其人，亦以國與之也。○楚人伐鄭。",
                    "zhushu": "",
                    "type": 2
                },
                {
                    "paragraph": "四年，春，王正月，公㑹齊侯、宋公、陳侯、衛侯、鄭伯、許男、曹伯侵蔡，蔡潰。",
                    "zhushu": "傳例曰：“侵時而此月，蓋爲潰。”○潰，户内反。蓋爲，于僞反，下“爲退”同。"
                },
                {
                    "paragraph": "潰之爲言，上下不相得也。",
                    "zhushu": "君臣不和而自潰散。"
                },
                {
                    "paragraph": "侵，淺事也。侵蔡而蔡潰，以桓公爲知所侵也。",
                    "zhushu": "責得其罪，故裁侵而潰。"
                },
                {
                    "paragraph": "不土其地，不分其民，明正也。遂伐楚，次于陘。",
                    "zhushu": "楚彊，齊欲綏之以德，故不速進而次于陘。陘，楚地。○陘，音刑。"
                },
                {
                    "paragraph": "遂，繼事也。次，止也。○夏，許男新臣卒。",
                    "zhushu": "十四年，冬，蔡侯肹卒。傳曰：“諸侯時卒，惡之也。”宣九年辛酉，晉侯黒臀卒于扈”，傳曰：“其地，于外也。其日，未踰竟也。”然則新臣卒于楚，故不日耳，非惡也。○惡，烏路反。下同。臀，徒門反。"
                },
                {
                    "paragraph": "諸侯死於國，不地；死於外，地。死於師，何爲不地？",
                    "zhushu": "據宣九年“晉侯黒臀卒于扈”地。"
                },
                {
                    "paragraph": "内桓師也。",
                    "zhushu": "齊桓威德洽著，諸侯安之，雖卒於外，與其在國同。"
                },
                {
                    "paragraph": "○楚屈完來盟于師，盟于召陵。",
                    "zhushu": "屈完來如陘師盟。齊桓以其服義，爲退一舎，次于召陵，而與之盟。召陵，楚地。○召，上照反。"
                },
                {
                    "paragraph": "楚無大夫，",
                    "zhushu": "無命卿也。"
                },
                {
                    "paragraph": "其曰屈完，何也？以其來㑹桓，成之爲大夫也。",
                    "zhushu": "尊齊桓，不欲令與卑者盟。○令，力呈反。下同。"
                },
                {
                    "paragraph": "其不言使，權在屈完也。",
                    "zhushu": "邵曰：“齊桓威陵江、漢，楚人大懼，未能量敵，遣屈完如師。完權事之冝，以義郤齊，遂得與盟，以安竟内。功皆在完，故不言使。”○與，音預，又如字。"
                },
                {
                    "paragraph": "則是正乎？曰：非正也。",
                    "zhushu": "臣無自專之道。"
                },
                {
                    "paragraph": "以其來㑹諸侯，重之也。",
                    "zhushu": "重其宗中國，歸有道。"
                },
                {
                    "paragraph": "來者何？内桓師也。",
                    "zhushu": "來者，内辭也。内桓師，故言來。"
                },
                {
                    "paragraph": "于師，前定也。于召陵，得志乎桓公也。得志者，不得志也，",
                    "zhushu": "屈完來盟，桓公退于召陵，是屈完得其本志。屈完得志，則桓公不得志。"
                },
                {
                    "paragraph": "以桓公得志爲僅矣。",
                    "zhushu": "桓爲覇主，以㑹諸侯，楚子不來，屈完受盟，令問諸江，辭又不順，僅乃得志。言楚之難服。○爲僅，其靳反。"
                },
                {
                    "paragraph": "屈完曰：“大國之以兵向楚，何也？”桓公曰：“昭王南征不反，菁茅之貢不至，故周室不祭。”",
                    "zhushu": "菁茅，香草，所以縮酒，楚之職貢。○菁茅，子丁反，下亡交反。菁茅，香草也。尚書傳云：“菁以爲菹，茅以縮酒。”○縮，所六反。"
                },
                {
                    "paragraph": "屈完曰：“菁茅之貢不至，則諾；昭王南征不反，我將問諸江。”",
                    "zhushu": "問江邊之民有見之者不？此不服罪之言。故退干召陵而與之盟。屈完所以得志，桓公之不得志爾。"
                },
                {
                    "paragraph": "○齊人執陳𡊮濤塗。",
                    "zhushu": "𡊮濤塗，陳大夫。○濤，徒刀反。"
                },
                {
                    "paragraph": "齊人者，齊侯也。其人之，何也？於是哆然外齊侯也，不正其踰國而執也。",
                    "zhushu": "江熙曰：“踰國，謂踰陳而執陳大夫。主人之不敬客，由客之不先敬主人，哆然衆有不服之心，故春秋因而譏之，所謂以萬物爲心也。莊十七年“齊人執鄭𦧕”，傳：“與其執者。”詹奔在齊，因執之。○哆，昌者反，又昌氏反。𦧕，之廉反。"
                },
                {
                    "paragraph": "○秋，及江人、黃人伐陳。不言其人及之者何？内師也。○八月，公至自伐楚。有二事偶，則以後事致；後事小，則以先事致。其以伐楚致，大伐楚也。",
                    "zhushu": "鄭君曰：“㑹爲大事，伐爲小事。今齊桓伐楚，而後盟于召陵，公當致㑹，而致伐者，楚彊莫能伐者，故以伐楚爲大事。”"
                },
                {
                    "paragraph": "○葬許穆公。○冬十有二月，公孫兹帥師㑹齊人、宋人、衛人、鄭人、許人、曹人侵陳。",
                    "zhushu": "莊十年春二月，公侵宋”，傳曰：“侵時，此其月，何也？惡之，故謹而月之。”然則凢侵而月者，皆惡之。○惡，烏路反，下同。",
                    "type": 2
                },
                {
                    "paragraph": "五年，春，晉侯殺其丗子申生。目晉侯厈殺，惡晉侯也。",
                    "zhushu": "厈，指厈。"
                },
                {
                    "paragraph": "○𣏌伯姫來朝其子。婦人旣嫁不踰竟，踰竟，非正也。諸侯相見曰朝，伯姫爲志乎朝其子也。伯姫爲志乎朝其子，則是𣏌伯失夫之道矣。",
                    "zhushu": "凱曰：“不能刑于寡妻。”○朝，直遥反，下皆同。爲志，于僞反，下同。"
                },
                {
                    "paragraph": "諸侯相見曰朝，以待人父之道待人之子，非正也。故曰“𣏌伯姫來朝其子”，參譏也。",
                    "zhushu": "參譏，謂伯姫。𣏌伯，魯侯也。桓九年“曹伯使其丗子射姑來朝”，譏丗子。此不譏者，明子隨母行，年尚㓜弱，未可責以人子之道。伯姫以莊二十五年夏嫁，至今十三年，則子㓜可知。○參，七南反，又音三。"
                },
                {
                    "paragraph": "○夏，公孫兹如牟。○公及齊侯、宋公、陳侯、衛侯、鄭伯、許男、曹伯㑹王丗子于首戴。",
                    "zhushu": "惠王之丗子名鄭，後立爲襄王。首戴，衛地。○首戴，左氏作“首止”。"
                },
                {
                    "paragraph": "及以㑹，尊之也。",
                    "zhushu": "言及諸侯，然後㑹王丗子，不敢令丗子與諸侯齊列。○令，力呈反。"
                },
                {
                    "paragraph": "何尊焉？王丗子云者，唯王之貳也。云可以重之存焉，尊之也。何重焉？天子丗子，丗天下也。○秋八月，諸侯盟于首戴。",
                    "zhushu": "言諸侯者，前目而後凡，他皆放比。"
                },
                {
                    "paragraph": "無中事而復舉諸侯，何也？尊王丗子而不敢與盟也。尊則其不敢與盟，何也？盟者，不相信也，故謹信也，不敢以所不信而加之尊者。桓，諸侯也，不能朝天子，是不臣也。王丗子，子也，塊然受諸侯之尊，己而立乎其位，是不子也。桓不臣，王丗子不子，則其所善焉，何也？是則變之正也。",
                    "zhushu": "雖非禮之正，而合當時之冝。○復，扶又反，下同。瑰，苦對反，又苦怪反。"
                },
                {
                    "paragraph": "天子微，諸侯不享覲，桓控大國，扶小國，統諸侯，不能以朝天子，亦不敢致天王，尊王丗子于首戴，乃所以尊天王之命也。丗子含王命㑹齊桓，亦所以尊天王之命也。丗子受之，可乎？是亦變之正也。天子微，諸侯不享覲，丗子受諸侯之尊已，而天王尊矣，丗子受之可也。鄭伯逃歸，不盟。以其去諸侯，故逃之也。",
                    "zhushu": "專己背衆，故書“逃”。傳例曰：“逃義曰逃。”○控，大，苦貢反。背衆音佩。"
                },
                {
                    "paragraph": "楚人滅弦，弦子奔黃。弦，國也。其不日，微國也。○九月，戊申朔，日有食之。○冬，晉人執虞公。",
                    "zhushu": "虞公貪璧馬之寳，棄兄弟之親，拒絶忠諌之口，不圗社稷之危，故晉命行于虞，使下執上。虞同于晉，是以謂之“晉人執虞公”。江熙曰：“春秋有州公、郭公、虞公，凡三公，非爵也。傳以爲下執之辭。甞試因此論之。五等諸侯，民皆稱日“公”，存有王爵之限，没則申其臣民之稱。州公舎其國，故先書州公。郭公盗而歸曹，故先名而後稱郭公。夏陽亡，則虞爲滅國，故冝稱“虞公”。三人殊而一致，三公舛而同歸，生死齊稱，蓋春秋所賤○之。稱，尺證反，下“齊稱”同。舎音捨。舛，昌兖反。"
                },
                {
                    "paragraph": "執不言所於地，緼於晉也。",
                    "zhushu": "時虞已包裹屬於晉，故雖在虞，執而不書其處。○緼，紆粉反。包音苞。裹音果。處，昌吕反。"
                },
                {
                    "paragraph": "其曰“公”何也？",
                    "zhushu": "據十九年“宋人執滕子嬰齊”不言公。"
                },
                {
                    "paragraph": "猶曰其下執之之辭也。",
                    "zhushu": "臣民執其君，故稱公。"
                },
                {
                    "paragraph": "其猶下執之之辭，何也？晉命行乎虞民矣。",
                    "zhushu": "虞服于晉，故從晉命而執其君。"
                },
                {
                    "paragraph": "虞、虢之相救，非相爲賜也，今日亡虢，而明日亡虞矣。",
                    "zhushu": "言“明日”，喻其速。○爲，于僞反，又如字。",
                    "type": 2
                },
                {
                    "paragraph": "六年，春，王正月。○夏，公㑹齊侯、宋公、陳侯、衛侯、曹伯伐鄭，圍新城。伐國不言圍邑，此其言“圍”，何也？",
                    "zhushu": "據元年“楚人伐鄭”不言“園”。"
                },
                {
                    "paragraph": "病鄭也，著鄭伯之罪也。",
                    "zhushu": "泰曰：“諸伐國而言圍邑，傳皆以爲伐者之罪。而以此著鄭伯之罪者，齊桓行覇，尊崇王室，綏合諸侯，翼戴丗子，盟之美者，莫盛於此。而鄭伯辟義逃歸，違叛霸者，是以諸侯伐而圍之。罪著于上，討顯于下，“圍”“伐”之文雖同，而善惡之義有殊。亦猶桓盟不日以明信，而葵丘之盟日之以爲美。○著，張慮反。辟，音避。"
                },
                {
                    "paragraph": "○秋，楚人圍許，諸侯遂救許。",
                    "zhushu": "伐鄭之諸侯。"
                },
                {
                    "paragraph": "善救許也。○冬，公至自伐鄭。其不以救許致，何也？大伐鄭也。",
                    "zhushu": "",
                    "type": 2
                },
                {
                    "paragraph": "七年，春，齊人伐鄭。○夏，小邾子來朝。",
                    "zhushu": "○朝，直遥反。"
                },
                {
                    "paragraph": "○鄭殺其大夫申侯。稱國以殺大夫，殺無罪也。○秋七月，公㑹齊侯、宋公、陳丗子欵、鄭丗子華，盟于寍母。",
                    "zhushu": "寍母，某地。○寍母，上音如字，又音𡩋；下音無，又荗后反，左氏作“𡩋”。"
                },
                {
                    "paragraph": "衣裳之㑹也。○曹伯班卒。",
                    "zhushu": "○班，必顔反。"
                },
                {
                    "paragraph": "○公子友如齊。○冬，葬曹昭公。",
                    "zhushu": "",
                    "type": 2
                },
                {
                    "paragraph": "八年，春，王正月，公㑹王人、齊侯、宋公、衛侯、許男、曹伯、陳丗子𣢾，盟于洮。",
                    "zhushu": "洮，曹地。"
                },
                {
                    "paragraph": "王人之先諸侯，何也？貴王命也。朝服雖敝，必加於上；弁冕雖舊，必加於首；周室雖衰，必先諸侯，兵車之㑹也。鄭伯乞盟。以向之逃歸。乞之也。",
                    "zhushu": "向，謂五年逃首戴之盟。齊桓爲兵車之㑹，于此乃震服，懼不得盟，故乞得與之。不録使者，使若鄭伯自來，所以抑一人之惡，申衆人之善。○之先，悉薦反，下同。朝服，直遥反。弁，皮彦反。以向，香亮反，本又作“郷”，注同。得與，音豫。使者，所吏反。"
                },
                {
                    "paragraph": "乞者，重辭也，",
                    "zhushu": "人道貴讓，故以乞爲重。"
                },
                {
                    "paragraph": "重是盟也。",
                    "zhushu": "悔前逃歸，故以重言。"
                },
                {
                    "paragraph": "乞者，處其所而請與也，",
                    "zhushu": "言“乞”，知不自來。"
                },
                {
                    "paragraph": "蓋汋之也。",
                    "zhushu": "汋血而與之。○汋，由若反，一音酌。"
                },
                {
                    "paragraph": "○夏，狄伐晉。○秋七月，禘于大廟，",
                    "zhushu": "禘，三年大祭之名。大廟，周公廟。禮記明堂位曰：“季夏六月，以禘禮祀周公于大廟。”雜記下曰：“孟獻子曰：“七月日至，可以有事子祖。”七月而禘，獻子爲之。”案：宣九年，仲孫蔑如京帥，於是獻子始見經，襄十九年卒。然則失禮非獻子所始明矣。雜記之云，𡩋所未詳。○大廟，音泰。見，賢徧反，下文“而見”同。"
                },
                {
                    "paragraph": "用致夫人。",
                    "zhushu": "劉向曰：“夫人，成風也。致之于大廟，立之以爲夫人。○夫人，成風也。”左氏以爲哀姜。"
                },
                {
                    "paragraph": "用者，不冝用者也；致者，不冝致者也。言夫人必以其氏姓，言夫人而不以氏姓，非夫人也，立妾之辭也，非正也。",
                    "zhushu": "夫人者，正嫡之稱，謂非崇妾之嘉號。以妾體君，則上下無别，雖尊其母，是卑其父，故曰“非正也”。禮，有君之母非夫人者，又庻子爲後，爲其母緦，是妾不爲夫人明矣。○適，丁歷反，本亦作“嫡”。稱，尺證反。别，彼列反。爲其，于僞反。緦，音思。"
                },
                {
                    "paragraph": "夫人之，我可以不夫人之乎？夫人卒葬之，我可以不卒葬之乎？",
                    "zhushu": "鄭嗣曰：“君以爲夫人，君以夫人之禮卒葬之，主書者不得不以爲夫人也。成風以文四年薨，五年葬，傳終說其事。"
                },
                {
                    "paragraph": "一則以宗廟臨之而後貶焉，",
                    "zhushu": "臣無貶君之義，故于大廟去夫人氏姓，以明君之非正。○去，起吕反。"
                },
                {
                    "paragraph": "一則以外之弗夫人而見正焉。",
                    "zhushu": "秦人來歸僖公、成風之禭。不言夫人。○禭，音遂。"
                },
                {
                    "paragraph": "○冬十有二月丁未，天王崩。",
                    "zhushu": "惠王也。",
                    "type": 2
                },
                {
                    "paragraph": "九年，春，王三月丁丑，宋公禦說卒。",
                    "zhushu": "○禦，魚吕反，本亦作御。說，音恱。"
                },
                {
                    "paragraph": "夏，公㑹宰周公、齊侯、宋子、衛侯、鄭伯、許男、曹伯于葵丘。",
                    "zhushu": "宰，官。周，采地。天子三公不字。宋子，襄公。葵丘，地名。○采，音菜。"
                },
                {
                    "paragraph": "天子之宰，通于四海，",
                    "zhushu": "宰，天官冡宰。兼爲三公者。三公，論道之官，無事于㑹盟。冡宰掌建邦之六典，以佐王治邦國，故曰通于四海。"
                },
                {
                    "paragraph": "宋其稱子，何也？未葬之辭也。禮，柩在堂上，孤無外事。今背殯而岀㑹，以宋子爲無哀矣。",
                    "zhushu": "櫕木如椁，塗之曰殯。殷人殯于兩楹之間，周人殯于西階之上。宋，殷後也。○柩，其救反。禮記云：“在牀曰尸，在棺曰柩。”背，音佩。菆木，才官反，本又作“櫕”，同。"
                },
                {
                    "paragraph": "○秋七月乙酉，伯姫卒。内女也，未適人不卒，此何以卒也？許嫁，笄而字之，死則以成人之䘮治之。",
                    "zhushu": "女子許嫁不爲殤，死則以成人之䘮治之，謂許嫁于諸侯，尊同，則服大功。九月吉笄，以象爲之，刻鏤其首以爲飾，成人著之。○笄，古兮反。殤，式羊反。著，丁畧反。"
                },
                {
                    "paragraph": "○九月戊辰，諸侯盟于葵丘。桓盟不日，此何以日？美之也。爲見天子之禁，故備之也。",
                    "zhushu": "何休以爲“即日爲美，其不日皆爲惡也。桓公之盟不日，皆爲惡邪？莊十三年柯之盟，不日爲信，至此日以爲美，義相反也”。鄭君釋之曰：“柯之盟不日，固始信之，自其後盟，以不日爲平文。從陽榖已來，至此葵丘之盟，皆令諸侯以天子之禁。桓徳極而將衰，故備日以美之，自此不復盟矣。”○爲見，于僞反。下賢徧反。復，扶又反。"
                },
                {
                    "paragraph": "葵丘之盟，陳牲而不殺，",
                    "zhushu": "所謂無㰱血之盟。鄭君曰：“盟牲，諸侯用牛，大夫用豭。”○㰱，本又作“喢”，所洽反，又所甲反。豭，音加。"
                },
                {
                    "paragraph": "讀書加于牲上，壹明天子之禁，",
                    "zhushu": "壹，猶專也。"
                },
                {
                    "paragraph": "曰：“毋雍泉，",
                    "zhushu": "專水利以障谷。○雍，於勇反，塞也。障，音章，又之亮反。"
                },
                {
                    "paragraph": "毋訖糴，",
                    "zhushu": "訖，止也，謂貯粟。○糴，音狄。貯，張吕反。"
                },
                {
                    "paragraph": "毋易樹子，",
                    "zhushu": "樹子，嫡子。嫡，丁歴反。"
                },
                {
                    "paragraph": "毋以妾爲妻，毋使婦人與國事。”",
                    "zhushu": "女正位於内。”○與，音豫。"
                },
                {
                    "paragraph": "○甲子，晉侯詭諸卒。",
                    "zhushu": "獻公也。枉殺丗子申生，失德不葬。○詭諸，九委反。左氏作“佹諸”。枉，紆往反。"
                },
                {
                    "paragraph": "○冬，晉里克殺其君之子奚齊。“其君之子”云者，國人不子也。國人不子，何也？不正其殺丗子申生而立之也。",
                    "zhushu": "諸侯在䘮稱子，言國人不君之，故繫干其君。",
                    "type": 2
                },
                {
                    "paragraph": "十年，春，王正月，公如齊。○狄滅温，温子奔衛。○晉里克弑其君卓及其大夫荀息。以尊及卑也。荀息，閑也。",
                    "zhushu": "○卓，勑角反。"
                },
                {
                    "paragraph": "○夏，齊侯、許男伐北戎。○晉殺其大夫里克。稱國以殺，罪累上也。里克弑二君與一大夫，",
                    "zhushu": "二君：奚齊、卓子。一大夫：荀息。"
                },
                {
                    "paragraph": "其以累上之辭言之，何也？",
                    "zhushu": "據有罪。"
                },
                {
                    "paragraph": "其殺之不以其，罪也。其殺之不以其罪奈何？里克所爲弑者，爲重耳也。",
                    "zhushu": "殺奚齊、卓子者，欲以重耳爲君。重耳，夷吾兄文么。○所爲，于僞反。下文皆同。重，直龍反。殺奚齊，申志反，又如字。"
                },
                {
                    "paragraph": "夷吾曰：“是又將殺我乎？”故殺之不以其罪也。其爲重耳弑柰何？晉獻公伐虢，得麗姬，獻公私之，有二子，長曰奚齊，稚曰卓子。麗姫欲爲亂，",
                    "zhushu": "亂，謂殺申生而立其子。○麗姐，力池反。伐虢所得。左氏伐麗戎所得。長，丁丈反。稚，直吏反。"
                },
                {
                    "paragraph": "故謂君曰：“吾夜者夢夫人趨而來，曰：“吾苦畏。”",
                    "zhushu": "夫人，申生母。○苦，如字，又祜路反。下同。"
                },
                {
                    "paragraph": "胡不使大夫將衛士而衛冡乎？”公曰：“孰可使？”曰：“臣莫尊於丗子，則丗子可。”故君謂丗子曰：“麗姫夢夫人趨而來，曰：“吾苦畏。”女其將衛士而往衛冡乎？”丗子曰：“敬諾。”築宫，宫成。麗姬又曰：“吾夜者夢夫人趨而來，曰：吾苦飢，丗子之宫已成，則何爲不使祠也？”故獻公謂丗子曰：“其祠丗予柌。”已祠，致福於君，君田而不在，麗姫以酖爲酒，藥脯以毒。獻公田來，麗姫曰：“丗子已祠，故致福於君。”君將食，麗姫跪曰：“食自外來者，不可不試也。”覆酒於地，而地賁，",
                    "zhushu": "賁，沸起也。○女音汝。下皆同。祠，自絲反。酖，直䕃反，以鳩烏毛畫酒。跪，求委反。覆，芳服反。賁，扶粉反。注同。"
                },
                {
                    "paragraph": "以脯與犬，犬死。麗姫下堂而啼呼曰：“天乎！天乎！國，子之國也，子何遟於爲君？”君喟然歎曰：“吾與女未有過切，",
                    "zhushu": "吾與女未有過差，切，急。○呼，火故反。喟，去塊反，又去怪反。差，初賣反，又如字。"
                },
                {
                    "paragraph": "是何與我之深也？”使人謂丗子曰：“爾其圖之。”丗子之傅里克謂丗子曰：“入自明，入自明則可以生，不入自明則不可以生。丗予日：吾君己老矣，己昬矣，吾若此而入自明，則麗姫必死。麗姫死，則吾君不安。所以使吾君不安者，吾不若自死。吾寍自殺以安吾君，以重耳爲寄矣。”",
                    "zhushu": "慮麗姫又譛重耳，故以託里克，使保全之。"
                },
                {
                    "paragraph": "刎脰而死。",
                    "zhushu": "○刎，亡粉反。脰，音豆，頸也。"
                },
                {
                    "paragraph": "故里克所爲弑者，爲重耳也。夷吾曰：“是又將殺我也。”○秋七月。○冬，大雨雪。",
                    "zhushu": "○雨，于付反。",
                    "type": 2
                },
                {
                    "paragraph": "十有一年春，晉殺其大夫㔻鄭父。",
                    "zhushu": "○㔻，浦悲反。"
                },
                {
                    "paragraph": "稱國以殺，罪累上也。○夏，公及夫人姜氏㑹齊侯于陽榖。○秋八月，大雩。雩，月正也。雩，得雨曰雩，不得雨曰旱。",
                    "zhushu": "禮：龍見而雩。常祀不書，書者，皆以旱也。故得雨則喜，以月爲正也；不得雨則書旱，明旱災成。何休曰：“公羊書雩者，善人君應變求索。不雩則言旱，旱而不害物，言不雨也。就如榖梁，設本不雩，何以明之？如以不雨明之，設旱而不害物，何以别乎？”鄭君釋之曰：“雩者，夏祈榖實之禮也，旱亦用焉。得雨書雩，明雩有益；不得雨書旱，明旱災成。後得雨，無及也。國君而遭旱，雖有不憂民事者，何乃廢禮？本不雩禱哉？顧不能致精誠也。旱而不害物，固以乆不雨别之。文二年、十三年“自十有二月”“自正月”“不雨，至于秋七月”是也。”榖梁傳曰：“歷時而言不雨，文不閔雨也。”以文不憂雨，故不如僖時書“不雨”。文所以不閔雨者，素無志於民，性退弱而不明，又見時乆不雨而無災耳。○雩，音于。龍見，賢徧反，下同。應變，應對之應。索，所白反。别，彼列反，下同。禱，丁老反，又丁報反。"
                },
                {
                    "paragraph": "○冬，楚人伐黃。",
                    "zhushu": "",
                    "type": 2
                },
                {
                    "paragraph": "十有二年，春，王三月，庚午，日有食之。○夏，楚人滅黃。貫之盟，管仲曰：“江、黃逺齊而近楚。楚，爲利之國也，若伐而不能救，則無以宗諸侯矣。”",
                    "zhushu": "宗諸侯，謂諸侯宗之。○貫，古亂反。逺，于萬反。近，附近之近。爲，于僞反。"
                },
                {
                    "paragraph": "桓公不聽，遂與之盟。管仲死，楚伐江滅黃，桓公不能救，故君子閔之也。",
                    "zhushu": "閔其貪慕伯者以致滅。"
                },
                {
                    "paragraph": "○秋七月。○冬十有二月丁丑，陳侯杵臼卒。",
                    "zhushu": "○杵，昌吕反。",
                    "type": 2
                },
                {
                    "paragraph": "十有三年，春，狄侵衛。○夏四月，葬陳宣公。○公㑹齊侯、宋公、陳侯、衛侯、鄭伯、許男、曹伯于鹹。",
                    "zhushu": "鹹，衛地。○鹹，音咸。"
                },
                {
                    "paragraph": "兵車之㑹也。○秋九月，大雩。○冬，公子友如齊。",
                    "zhushu": "",
                    "type": 2
                },
                {
                    "paragraph": "十有四年，春，諸侯城縁陵。",
                    "zhushu": "縁陵，𣏌邑。"
                },
                {
                    "paragraph": "其曰“諸侯”，散辭也。",
                    "zhushu": "直曰“諸侯”，無小大之序，是各自欲城，無緫一之者，非伯者所制，故曰“散辭”。"
                },
                {
                    "paragraph": "聚而曰散，何也？",
                    "zhushu": "據言諸侯城，則是聚。"
                },
                {
                    "paragraph": "諸侯城，有散辭也，桓德衰矣。",
                    "zhushu": "言諸侯城，則非伯者之爲可知也。齊桓德衰，所以散也。”何休曰：“案先是盟亦言諸侯，非散也。”又榖梁美九年諸侯盟于葵丘，即散，何以美之邪？鄭君釋之曰：“九年公㑹宰周公、齊侯、宋子、衛侯、鄭伯、許男、曹伯于葵丘，九月戊辰，盟于葵丘。時諸侯𥘉在㑹，未有歸者，故可以不序。今此十三年夏，公㑹齊侯、宋公、陳侯、衛侯、鄭伯、許男、曹伯于鹹，而冬公子友如齊，此聘也。書聘，則㑹固前已歸矣。今云“諸侯城，縁陵”而不序其人，明其散，桓德衰矣。葵丘之事，安得以難此？”○難，乃旦反。"
                },
                {
                    "paragraph": "○夏六月，季姫及繒子遇于防，使繒子來朝。",
                    "zhushu": "遇，例時，此非所冝遇，故謹而月之。○繒，在陵反。朝，直遥反，下文及注同。"
                },
                {
                    "paragraph": "遇者，同謀也。",
                    "zhushu": "魯女無故逺㑹諸侯，遂得淫通，此亦事之不然。左傳曰：“繒季姫來寍，公怒之，以繒子不朝，遇于防，而使來朝。”此近合人情。○近，如字，又附近之近。"
                },
                {
                    "paragraph": "來朝者，來請已也。",
                    "zhushu": "使來朝，請己爲妻。"
                },
                {
                    "paragraph": "朝不言使，言“使”，非正也，以病繒子也。○秋八月辛卯，沙鹿崩。",
                    "zhushu": "沙鹿，晉山。"
                },
                {
                    "paragraph": "林屬於山爲鹿。",
                    "zhushu": "鹿，山足。○屬，之玉反。"
                },
                {
                    "paragraph": "沙，山名也。無崩道而崩，故志之也。其日，重其變也。",
                    "zhushu": "劉向曰：“鹿在山下平地，臣象，隂位也。崩者，散落，背叛，不事上之象。”○背，音佩。"
                },
                {
                    "paragraph": "○狄侵鄭。○冬，蔡侯𦙝卒。",
                    "zhushu": "○𦙝，許乞反。"
                },
                {
                    "paragraph": "諸侯時卒，惡之也。",
                    "zhushu": "○惡，烏路反。",
                    "type": 2
                },
                {
                    "paragraph": "十有五年，春，王正月，公如齊。○楚人伐徐。○三月，公㑹齊侯、宋公、陳侯、衛侯、鄭伯、許男、曹伯，盟于牡丘。",
                    "zhushu": "牡丘，地名。"
                },
                {
                    "paragraph": "兵車之㑹也。遂次于匡。",
                    "zhushu": "救徐也。時楚人伐徐。匡，衛地。"
                },
                {
                    "paragraph": "遂，繼事也。次，止也，有畏也。",
                    "zhushu": "畏楚。"
                },
                {
                    "paragraph": "○公孫敖帥師及諸侯之大夫救徐。",
                    "zhushu": "諸侯旣盟，次匡，皆遣大夫將兵救徐，故不復具列諸國。○復，扶又反。"
                },
                {
                    "paragraph": "善救徐也。○夏，五月，日有食之。",
                    "zhushu": "夜食。"
                },
                {
                    "paragraph": "○秋，七月，齊師、曹師伐厲。",
                    "zhushu": "徐邈曰：“案齊桓末年，用師及㑹，皆危之而月也。于時覇業已衰，勤王之誠替于内，震矜之容見於外，禍釁旣兆，動接危理，故月。衆國之君，雖有失道，未足爲一丗興衰。齊桓威攝羣后，政行天下，其得失皆治亂所繫，故春秋重而詳之，録所善而著所危云爾。”○見，賢徧反。釁，許靳反。衰，本作“䘮”，息浪反。治，直吏反。"
                },
                {
                    "paragraph": "○八月，螽。",
                    "zhushu": "○螽，音終。"
                },
                {
                    "paragraph": "螽，蟲災也。甚則月，不甚則時。○九月，公至自㑹。",
                    "zhushu": "莊二十七年傳曰：“桓㑹不致，安之也。”而此致者，齊桓徳衰，故危而致之。"
                },
                {
                    "paragraph": "○季姫歸于繒。○己卯，晦，震夷伯之廟。",
                    "zhushu": "夷，謚。伯，字。"
                },
                {
                    "paragraph": "晦，𡨋也。震，雷也。夷伯，魯大夫也。因此以見天子至于士，皆有廟。",
                    "zhushu": "明夷伯之廟過制，故因此以言禮。○𡨋，亡定反。見，賢徧反。"
                },
                {
                    "paragraph": "天子七廟，",
                    "zhushu": "𥙊法曰：“王立七廟，曰考廟、王考廟、皇考廟、𩔰考廟、祖考廟。有二祧，遠廟稱祧。”○桃，它堯反。"
                },
                {
                    "paragraph": "諸侯五，",
                    "zhushu": "曰：考廟、王考廟、皇考廟、𩔰考廟、祖考廟。"
                },
                {
                    "paragraph": "大夫三，",
                    "zhushu": "曰：考廟、王考廟、皇考廟。"
                },
                {
                    "paragraph": "士二。",
                    "zhushu": "曰：考廟、王考廟。"
                },
                {
                    "paragraph": "故徳厚者流光，徳薄者流卑。",
                    "zhushu": "雍曰：“德厚者位尊，道隆者爵重。”故天子逺及七丗，士祭祖而己。"
                },
                {
                    "paragraph": "是以貴始，徳之本也。始封必爲祖。",
                    "zhushu": "若契爲殷祖，棄爲周祖。○契，息列反。"
                },
                {
                    "paragraph": "○冬，宋人伐曹。○楚人敗徐于婁林。",
                    "zhushu": "婁林，徐地。○敗，必邁反，下“相敗”同。"
                },
                {
                    "paragraph": "夷狄相敗，志也。○十有一月壬戍，晉侯及秦伯戰于韓，",
                    "zhushu": "韓，晉地。"
                },
                {
                    "paragraph": "獲晉侯。",
                    "zhushu": "獲者，不與之辭。諸侯非可相獲。"
                },
                {
                    "paragraph": "韓之戰，晉侯失民矣，以其民未敗而君獲也。",
                    "zhushu": "",
                    "type": 2
                },
                {
                    "paragraph": "十有六年，春，王正月戊申朔，隕石于宋五。",
                    "zhushu": "劉向曰：“石，隂𩔖也。五，陽數也。象隂而陽行，將致隊落。”○隕，云敏反。行，下孟反，下“隂行”同。隊，直𩔖反。"
                },
                {
                    "paragraph": "先隕而後石，何也？",
                    "zhushu": "據莊七年“星隕如雨”，先言星，後言隕。"
                },
                {
                    "paragraph": "隕而後石也。",
                    "zhushu": "旣隕後，乃知是石。"
                },
                {
                    "paragraph": "于宋四竟之内曰宋。後數，散辭也，耳治也。",
                    "zhushu": "隕石，記聞也。聞其磌然，視之則石，察之則五。○竟，音境。治，直吏反，下“目治”同。磌，之人反，又大年反。声，響也。"
                },
                {
                    "paragraph": "○是月，六鶂退飛，過宋都。",
                    "zhushu": "是月，隕石之月。劉向曰：“鶂，陽也；六，隂數也。象陽而隂行，必衰退。”○鶂，五歷反。"
                },
                {
                    "paragraph": "是月者，决不日而月也。",
                    "zhushu": "欲著石日、鶂月，故言“是月”。若不言是月，則嫌與戊申同。"
                },
                {
                    "paragraph": "“六鶂退飛，過宋都”，先數，聚辭也，目治也。",
                    "zhushu": "“六鶂退飛”，記見也。視之則六，察之則鶂，徐而察之則退飛。"
                },
                {
                    "paragraph": "子曰：石，無知之物；鶂，微有知之物。石無知，故日之；",
                    "zhushu": "石無知而隕，必天使之然，故詳而日之。"
                },
                {
                    "paragraph": "鶂微有知之物，故月之。",
                    "zhushu": "鶂或時自欲退飛耳，是以略而月之。"
                },
                {
                    "paragraph": "君子之於物，無所苟而已。石、鶂且猶盡其辭，而况於人乎？故五石、六鶂之辭不設，則王道不亢矣。",
                    "zhushu": "不遺微細，故王道可舉。○亢，苦浪反。"
                },
                {
                    "paragraph": "民所聚曰都。○三月壬申，公子季友卒。大夫日卒，正也。",
                    "zhushu": "季友，桓公之子。"
                },
                {
                    "paragraph": "稱“公弟叔仲”，賢也。大夫不言“公子、公孫”，䟽之也。○夏四月丙申，繒季姫卒。○秋七月甲子，公孫兹卒。大夫日卒，正也。○冬十有二月，公㑹齊侯、宋公、陳侯、衛侯、鄭伯、許男、邢侯、曹伯于淮。兵車之㑹也。",
                    "zhushu": "〇淮，音懐。",
                    "type": 2
                },
                {
                    "paragraph": "十有七年，春，齊人、徐人伐英氏。",
                    "zhushu": "○英，於京反。"
                },
                {
                    "paragraph": "○夏，滅項。孰滅之？桓公也。何以不言桓公也？",
                    "zhushu": "據莊十年“齊師滅譚”稱“齊師”。○項，户講反，國名也。齊滅之，左氏以爲魯滅。"
                },
                {
                    "paragraph": "爲賢者諱也。項，國也，不可滅而滅之乎？桓公知項之。可，滅也，",
                    "zhushu": "知政昬亂，易可滅。○爲，于僞反。下“爲之諱”同。"
                },
                {
                    "paragraph": "而不知己之不可以滅也。",
                    "zhushu": "覇者存恤鄰國，抑彊輔弱，義不可滅人之國。"
                },
                {
                    "paragraph": "旣滅人之國矣，何賢乎？君子惡惡疾其始，",
                    "zhushu": "絶其始，則得不終於惡。邵曰：“謂疾其𥘉爲惡之事，不終身疾之。”○惡、惡，並如字，又烏路反。"
                },
                {
                    "paragraph": "善善樂其終。",
                    "zhushu": "樂賢者終其行也。邵曰：“謂始有善事，則終身善之。”○行，下孟反。"
                },
                {
                    "paragraph": "桓公甞有存亡繼絶之功，故君子爲之諱也。",
                    "zhushu": "邵曰：“存亡，謂存邢、衛；繼絕，謂立僖公，所以終其善。”"
                },
                {
                    "paragraph": "○秋，夫人姜氏㑹齊侯于卞。",
                    "zhushu": "卞，魯地。○卞，皮彦反。"
                },
                {
                    "paragraph": "○九月，公至自㑹。",
                    "zhushu": "相㑹不致，而今致㑹，桓公德衰，威信不著，陳列兵車，又以滅項。往㑹旣非，踰年乃反，故往還皆月以危之。"
                },
                {
                    "paragraph": "○冬十有二月乙亥，齊侯小白卒。此不正，其日之，何也？",
                    "zhushu": "據二十四年“晉侯夷吾卒”不書日。"
                },
                {
                    "paragraph": "其不正，前見矣。其不正之前見，何也？以不正入虚國，故稱嫌焉爾。",
                    "zhushu": "莊九年“齊小白入于齊”，貶不稱公子。虚國，謂齊無君。傳例曰：“以國氏者，嫌也。”○見，賢徧反，下同。",
                    "type": 2
                },
                {
                    "paragraph": "十有八年，春，王正月，宋公、曹伯、衛人、邾人伐齊。非伐䘮也。",
                    "zhushu": "伐䘮無道，故謹而月之。"
                },
                {
                    "paragraph": "○夏，師救齊。",
                    "zhushu": "魯師。"
                },
                {
                    "paragraph": "善救齊也。○五月戊寅，宋師及齊師戰于甗，",
                    "zhushu": "甗，齊地。○甗，魚輦反，又音言。"
                },
                {
                    "paragraph": "齊師敗績。戰不言伐，客不言及。言及，惡宋也。",
                    "zhushu": "何休曰：“戰言及者，所以别客主直不直也。故文十二年“晉人、秦人戰于何”，曲兩不直，故不云及。今宋言及，明直在宋，非所以惡宋也。即言及爲惡，是河曲之戰爲兩善乎？又榖梁以河曲不言及，略之也，則自相反矣。”鄭君釋之曰：“及者，別異客主耳，不施於直與不直也。直不直，自在事而己。義兵則客直，宣十二年夏，“晉荀林父帥師及楚子戰于邲，晉師敗績”是也。兵不義則主人直，莊二十八年春，“衛人及齊人戰，衛人敗績”是也。今齊桓卒未葬，宋襄欲興霸事而伐䘮，於禮尤反，故反其文以宋及齊。即實以宋及齊，明直在宋。邲之戰，直在楚，不以楚及晉，何邪？”秦、晉戰于河曲，不言及，疾其亟戰爭舉兵，故略其先後。○惡，烏路反，下同。別，彼列反，下同。邲，蒲必反，一音弼。亟，欺兾反。"
                },
                {
                    "paragraph": "狄救齊。善救齊也。○秋八月丁亥，葬齊桓公。",
                    "zhushu": "竪刀、易牙爭權，五公子争立，故危之。○刀，音雕。"
                },
                {
                    "paragraph": "○冬，邢人、狄人伐衛。狄，其稱人，何也？善累而後進之。",
                    "zhushu": "累，積。"
                },
                {
                    "paragraph": "伐衛，所以救齊也，",
                    "zhushu": "何休曰：“即伐衛，救齊，當兩舉，如伐楚救江矣。又傳以爲江遠楚近，故伐楚救江。今狄亦近衛而逺齊，其事一也，義異，何也？”鄭君釋之曰：“文三年冬，晉陽處父帥師伐楚救江，兩舉之者，以晉未有救江文，故明言之。今此春宋公、曹伯、衛人、邾人伐齊，夏，狄救齊，冬邢人、狄人伐衛，爲其救齊可知，故省文耳。事同，義又何異？”○近衛，如字，又附近之近。逺齊，如字，又于萬反。爲其，于僞反。省，所景反。"
                },
                {
                    "paragraph": "功近而德逺矣。",
                    "zhushu": "伐衛，功近耳，夷狄而憂中國，其德逺也。",
                    "type": 2
                },
                {
                    "paragraph": "十有九年，春，王三月，宋人執滕子嬰齊。○夏六月，宋公、曹人、邾人盟于曹南。",
                    "zhushu": "曹南，曹之南鄙。"
                },
                {
                    "paragraph": "繒子㑹盟于邾。己酉，邾人執繒子，用之。微國之君，因邾以求與之盟，",
                    "zhushu": "與，厠豫也。○與，音豫，注及下文同。"
                },
                {
                    "paragraph": "人因己以求與之盟，己迎而執之。惡之，故謹而日之也。用之者，叩其鼻以衈社也。",
                    "zhushu": "衈者，釁也，取鼻血以釁祭社器。○惡，烏路反，下“惡其長”同。叩，音口。衈，音二。"
                },
                {
                    "paragraph": "○秋，宋人圍曹。○衛人伐邢。○冬，㑹陳人、蔡人、楚人、鄭人，盟于齊。",
                    "zhushu": "㑹無主名，内卑者也。四國稱人，外卑者也。杜預曰：“地於齊，齊亦與盟。”"
                },
                {
                    "paragraph": "○梁亡。自亡也。湎於酒，淫於色，心昬，耳目塞，上無正長之治，大臣背叛，民爲寇盗。“梁亡”，自亡也。如加力役焉，湎不足道也。",
                    "zhushu": "如使伐之而滅亡，則淫湎不足記也。使其自亡，然後其惡明。○湎，面善反。長，丁丈反，下及注同，皆音佩。"
                },
                {
                    "paragraph": "“梁亡，鄭棄其師”，我無加損焉，正名而已矣。“梁亡”，出惡正也。",
                    "zhushu": "正，謂政教。"
                },
                {
                    "paragraph": "“鄭棄其師”，惡其長也。",
                    "zhushu": "長，謂髙克。",
                    "type": 2
                },
                {
                    "paragraph": "二十年，春，新作南門。作，爲也，有加其度也。",
                    "zhushu": "更加使大。"
                },
                {
                    "paragraph": "言“新”，有故也，非作也。",
                    "zhushu": "責其改舊制。"
                },
                {
                    "paragraph": "南門者，法門也。",
                    "zhushu": "法門，謂天子、諸侯皆南面而治，法令之所出入，故謂之法門。"
                },
                {
                    "paragraph": "○夏，郜子來朝。",
                    "zhushu": "○郜，古報反。"
                },
                {
                    "paragraph": "○五月乙巳，西宫災。謂之“新宫”，則近爲襧宫。",
                    "zhushu": "言閔公非僖公之父，故不言新宫也。○近，附近之近。禰，乃禮反，父廟也。"
                },
                {
                    "paragraph": "以謚言之，則如䟽之然，",
                    "zhushu": "故不言閔宫而云西宫。"
                },
                {
                    "paragraph": "以是爲閔宫也。○鄭人入滑。○秋，齊人、狄人盟于邢。邢爲主焉爾。邢小，其爲主，何也？其爲主乎救齊。",
                    "zhushu": "十八年“邢人、狄人伐衛以救齊是也。"
                },
                {
                    "paragraph": "○冬，楚人伐隨。隨，國也。",
                    "zhushu": "",
                    "type": 2
                },
                {
                    "paragraph": "二十有一年，春，狄侵衛。○宋人、齊人、楚人盟于鹿上。",
                    "zhushu": "宋爲盟主，故序齊上。鹿上，宋地。"
                },
                {
                    "paragraph": "○夏，大旱。",
                    "zhushu": "傳例曰：“得雨曰雩，不得雨曰旱。”"
                },
                {
                    "paragraph": "旱時，正也。○秋，宋公、楚子、陳侯、蔡侯、鄭伯、許男、曹伯㑹于雩。",
                    "zhushu": "雩，宋地。雩，或爲宇。"
                },
                {
                    "paragraph": "執宋公以伐宋。以，重辭也。",
                    "zhushu": "傳例曰：“以者，不以者也。”此傳及定七年“齊人執衛行人北宫結以侵衛”，傳皆曰：“以，重辝也。”然則“以”有二義矣。國之所重，故曰“重辭”。"
                },
                {
                    "paragraph": "○冬，公伐邾。○楚人使冝申來獻捷。",
                    "zhushu": "楚稱人者，爲執宋公貶。○捷，在接反。爲，于僞反。"
                },
                {
                    "paragraph": "捷，軍得也。其不曰“宋捷”，何也？",
                    "zhushu": "據莊三十一年齊侯求獻戎捷。"
                },
                {
                    "paragraph": "不與楚捷於宋也。",
                    "zhushu": "不與夷狄捷中國。"
                },
                {
                    "paragraph": "○十有二月癸丑，公㑹諸侯盟于薄。",
                    "zhushu": "㑹，雩之諸侯。"
                },
                {
                    "paragraph": "㑹者，外爲主焉爾。釋宋公。外釋不志，此其志，何也？以公之與之盟目之也。不言楚，不與楚專釋也。",
                    "zhushu": "何休曰：“春秋以執之爲罪，不以釋之爲罪。責楚子專釋，非其理也。公羊以爲公㑹諸侯釋之，故不復出楚耳。”鄭君釋之曰：“不與楚專釋者，非以責之也。傳云：“外釋不志，此其志，何也？以公之與之盟目之也。”言公與諸侯盟而釋宋公，公有功焉。與公羊義無違錯。○復，扶又反。",
                    "type": 2
                },
                {
                    "paragraph": "二十二年，春，公伐邾，取須句。",
                    "zhushu": "○句，其俱反。"
                },
                {
                    "paragraph": "○夏，宋公、衛侯、許男、滕子伐鄭。○秋八月丁未，及邾人戰于升陘。",
                    "zhushu": "升陘，魯地。"
                },
                {
                    "paragraph": "内諱敗，舉其可道者也。不言其人，以吾敗也。不言及之者，爲内諱也。",
                    "zhushu": "○爲，于僞反。"
                },
                {
                    "paragraph": "○冬十有一月己巳朔，宋公及楚人戰于泓，",
                    "zhushu": "○泓，烏宏反。"
                },
                {
                    "paragraph": "宋師敗績。日事遇朔曰朔。春秋三十有四戰，未有以尊敗乎卑，以師敗乎人者也。以尊敗乎卑，以師敗乎人，則驕其敵。襄公以師敗乎人，而不驕其敵，何也？責之也。泓之戰，以爲復雩之恥也。",
                    "zhushu": "前年宋公爲楚所執。"
                },
                {
                    "paragraph": "雩之恥，宋襄公有以自取之。伐齊之䘮，執滕子，圍曹，爲雩之㑹，不顧其力之不足，而致楚成王，成王怒而執之。故曰：禮人而不荅，則反其敬；愛人而不親，則反其仁；治人而不治，則反其知。過而不改，又之，",
                    "zhushu": "又，復，○知，音智，又如字。復，扶又反。"
                },
                {
                    "paragraph": "是謂之過。襄公之謂也。古者被甲嬰胄，非以興國也，則以征無道也，豈曰以報其恥哉！宋公與楚人戰于泓水之上。司馬子反曰：“楚衆我少，鼔險而擊之，勝無幸焉。”",
                    "zhushu": "若要而擊之，必可破，非僥倖也。○被，皮旣反。胄，直救反。司馬子反，左傳作“子魚”。要，於遥反。僥，古尭反。倖，音幸。"
                },
                {
                    "paragraph": "襄公曰：“君子不推人危，不攻人厄，須其出。”",
                    "zhushu": "須其出險。○推，如字，又它回反。"
                },
                {
                    "paragraph": "旣出，旌亂於上，陳亂於下。子反曰：“楚衆我少，擊之，勝無幸焉。”襄公曰：“不鼔不成列。”",
                    "zhushu": "列，陳。○陳，直覲反。"
                },
                {
                    "paragraph": "須其成列而後擊之，則衆敗而身傷焉，七月而死。",
                    "zhushu": "何休曰：“即宋公身傷，當言公，不當言師。成十六年“楚子敗績”是也。又成十六年傳曰：“不言師，君重于師也。”即成十六年是，二十二年虚言也。即二十二年是，十六年非也。”鄭君釋之曰：“傳說“楚子敗績”曰“四躰偏斷”，此則目也。此言君之目與手足有破斷者，乃爲敗矣。今宋襄公身傷耳，當持鼔，軍事無所害，而師猶敗，故不言宋公敗績也。”傳所以言敗衆、敗身傷焉者，疾其信而不道，以取大辱。"
                },
                {
                    "paragraph": "倍則攻，敵則戰，少則守。人之所以爲人者，言也，人而不能言，何以爲人？言之所以爲言者，信也，言而不信，何以爲言？信之所以爲信者，道也，信而不道，何以爲道？道之貴者時；其行，勢也。",
                    "zhushu": "凱曰：“道有時，事有勢。”何貴於道？貴合於時。何貴於時？貴順於勢。宋公守匹夫之狷介，徒蒙恥於夷狄，焉識大通之方、至道之術哉？○政，如字，又音貢。守，如字，又手又反。狷，音絹。介，音界。焉，於䖍反。",
                    "type": 2
                },
                {
                    "paragraph": "二十有三年，春，齊侯伐宋，圍閔。伐國不言圍邑，此其言圍，何也？不正其以惡報惡也。",
                    "zhushu": "前十八年宋伐齊之䘮，是惡也。今齊乗勝而報，是以惡報惡也。○閔，左氏作“緡”，二十五年楚圍亦同。"
                },
                {
                    "paragraph": "○夏，五月庚寅，宋公茲父卒。",
                    "zhushu": "桓公之子襄公。"
                },
                {
                    "paragraph": "兹父之不葬，何也？失民也。其失民，何也？以其不教民戰，則是棄其師也。爲人君而棄其師，其民孰以爲君哉？",
                    "zhushu": "何休曰：“所謂教民戰者，習之也。”春秋貴偏戰而惡詐戰，宋襄公所以敗于泓者，守禮偏戰也，非不教其民也。孔子曰：“君子去仁，惡乎成名？造次必於是，顛沛必於是。”未有守正以敗而惡之也。公羊以爲不書葬，爲襄公諱。背殯出㑹，所以美其有承齊桓尊周室之美志。鄭君釋之曰：“教民習戰而不用，是亦不教也。詐戰，謂不期也。旣期矣，當觀敵爲䇿，倍則攻，敵則戰，少則守。今宋襄公于泓之戰違之，又不用其臣之謀而敗。故徒善不用賢良，不足以興霸主之功，徒言不知權譎之謀，不足以交鄰國，㑹逺疆。故易譏鼎折足，詩刺不用良，此說善也。”○而惡，烏路反，下“而惡”同。惡乎，音烏。造，七報反。沛音貝。爲襄，干僞反。背，音佩。譎音決。折，之設反。刺，七賜反。"
                },
                {
                    "paragraph": "○秋，楚人伐陳。○冬十有一月，𣏌子卒。",
                    "zhushu": "莊二十七年稱伯，今稱子，蓋爲時王所黜。",
                    "type": 2
                },
                {
                    "paragraph": "二十有四年，春，王正月。○夏，狄伐鄭。○秋七月。○冬，天王岀居于鄭。",
                    "zhushu": "襄王也。天子以天下爲家，故所在稱居。"
                },
                {
                    "paragraph": "天子無出，出，失天下也。",
                    "zhushu": "王者無外，言出則有外之辭。江熙曰：“大子必廵守然後行，故河陽之守，全天王之行也。平王東遷，其詩不能復雅，而列爲國風。襄王奔鄭，不得全天王之行，則與諸侯不異，故書出也。夫子祖述堯、舜，憲章文、武，斯文是作，不以道假人。傳言“失天下”，闕然如有未備。”○廵守，手又反，下同。之行，如字，或下孟反，下同。復雅，扶又反。"
                },
                {
                    "paragraph": "居者，居其所也。雖失天下，莫敢有也。",
                    "zhushu": "邵曰：“雖實出奔，而王者無外，王之所居，則成王畿，鄭不敢有之以爲國。”"
                },
                {
                    "paragraph": "○晉侯夷吾卒。",
                    "zhushu": "傳曰：“諸侯時卒，惡之也。不葬，篡文公而立，失德。”○惡，烏路反。篡，𥘉患反。",
                    "type": 2
                },
                {
                    "paragraph": "二十有五年，春，王正月丙午，衛侯燬滅邢。燬之名，何也？",
                    "zhushu": "據宣十二年“楚子滅蕭”不名。○燬，况委反。"
                },
                {
                    "paragraph": "不正其伐本而滅同姓也。",
                    "zhushu": "絶先祖支體尤重，故名以甚之。"
                },
                {
                    "paragraph": "○夏四月癸酉，衛侯燬卒。○宋蕩伯姫來逆婦。",
                    "zhushu": "伯姬，魯女，爲宋大夫蕩氏妻也。自爲其子來迎婦。○自爲，于僞反，下“爲祖”同。"
                },
                {
                    "paragraph": "婦人旣嫁不踰竟。宋蕩伯姫來逆婦，非正也。其曰婦，何也？縁姑言之之辭也。○宋殺其大夫。其不稱名姓，以其在祖之位，尊之也。",
                    "zhushu": "何休曰：“曹殺其大夫，亦不稱名姓，豈可復以爲祖乎？”鄭君釋之曰：“宋之大夫盡同姓。禮，公族有罪，刑干甸師氏，不與國人慮兄弟也，所以尊異之。孔子之祖孔父，累於宋殤公而死，今骨肉在其位而見殺，故尊之，隱而不忍稱名氏。若罪大者，名之而已，使若異姓然，此乃祖之䟽也。曹殺其大夫，自以無大夫，不稱名氏耳。”春秋辭同事異者甚多，隱去“即位”以見讓，莊去“即位”爲繼弑，是復可以比例非之乎？○復以，扶又反，下是復同。甸，徒徧反。累，劣僞反。去，起吕反，下同。以見，賢徧反。爲繼，于爲反，又如字。"
                },
                {
                    "paragraph": "○秋，楚人圍陳，納頓子于頓。納者，内弗受也。圍，一事也，納，一事也，而遂言之，",
                    "zhushu": "怪其異事而辭相連，有似遂事之辭。"
                },
                {
                    "paragraph": "蓋納頓子者，陳也。",
                    "zhushu": "圍陳，使納頓子。"
                },
                {
                    "paragraph": "○葬衛文公。○冬十有二月癸亥，公㑹衛子、莒慶，盟于洮。",
                    "zhushu": "衛稱子，在䘮。洮，魯地。"
                },
                {
                    "paragraph": "莒無大夫，其曰莒慶，何也？以公之㑹目之也。",
                    "zhushu": "小國無大夫，以公與㑹，故進之。時有衛子，則無敵公之嫌。○與㑹，如字，一音豫。",
                    "type": 2
                },
                {
                    "paragraph": "二十有六年，春，王正月己未，公㑹莒子、衛𡩋速，盟于向。",
                    "zhushu": "向，莒地。○向，舒亮反。"
                },
                {
                    "paragraph": "公不㑹大夫，其曰𡩋速，何也？以其隨莒子，可以言“㑹”也。○",
                    "zhushu": ""
                },
                {
                    "paragraph": "齊人侵我西鄙，公追齊師至巂，弗及。人，微者也；侵，淺事也。公之追之，非正也。至巂，急辭也。",
                    "zhushu": "以急辭言之，明不至巂。○巂，音𢹂，又似兖反。"
                },
                {
                    "paragraph": "弗及者，弗與也，",
                    "zhushu": "弗與戰也。"
                },
                {
                    "paragraph": "可以及而不敢及也。",
                    "zhushu": "畏齊師。"
                },
                {
                    "paragraph": "其侵也曰人；其追也曰“師”，以公之弗及，大之也。",
                    "zhushu": "大之，謂變人言“師”。"
                },
                {
                    "paragraph": "弗及，内辭也。",
                    "zhushu": "弗及者，若曰我自不及耳，非齊不可及。"
                },
                {
                    "paragraph": "○夏，齊人伐我北鄙。○衛人伐齊。○公子遂如楚乞師。乞，重辭也。",
                    "zhushu": "雍曰：“人道施而不有，讓而不取，故以乞爲重。”○施，舒䜴反。"
                },
                {
                    "paragraph": "何重焉？重人之死也，非所乞也。師出不必反，戰不必勝，故重之也。○秋，楚人滅夔，以䕫子歸。䕫，國也。不日，微國也。以歸，猶愈乎執也。○冬，楚人伐宋，圍閔。伐國不言圍邑，此其言圍，何也？以吾用其師，目其事也，非道用師也。",
                    "zhushu": "楚人出師，爲魯伐齊，而中道以伐宋，故伐圍兼書，所以責楚。○爲，于僞反。中，如字，又丁仲反。"
                },
                {
                    "paragraph": "公以楚師伐齊，取榖。以者，不以者也。民者，君之本也。使民以其死，非其正也。",
                    "zhushu": "雍曰：“兵，不祥之器，不得已而用之。安有驅民于死地，以共假借之役乎？”○共，音㳟，本又作“供”。假借，音嫁，又古雅反；下子夜反，又子亦反。"
                },
                {
                    "paragraph": "公至自伐齊。惡事不致，此其致之，何也？危之也。",
                    "zhushu": "以蠻夷之師伐鄰近大國，招禍深怨，危亡之道。",
                    "type": 2
                },
                {
                    "paragraph": "二十有七年，春，𣏌子來朝。",
                    "zhushu": "○朝，直遥反。"
                },
                {
                    "paragraph": "○夏六月庚寅，齊侯昭卒。",
                    "zhushu": "○昭，或作“照”，非。"
                },
                {
                    "paragraph": "○秋八月乙未，葬齊孝公。○乙巳，公子遂帥師入𣏌。○冬，楚人、陳侯、蔡侯、鄭伯、許男圍宋。楚人者，楚子也。其曰人，何也？人楚子，所以人諸侯也。其人諸侯何也？不正其信夷狄而伐中國也。",
                    "zhushu": "何休曰：“哀元年，楚子、陳侯、隨侯、許男圍蔡，不稱人，明不以此故也。”鄭君釋之曰：“時晉文爲賢伯，故譏諸侯不從，而信夷狄也。哀元年時無賢伯，又何據而當貶之邪？”𡩋謂定、哀之丗，楚彊盛，故諸侯不得不從耳。江熙曰：“夫屈、信理對，言信必有屈也。宋、楚戰于泓，宋以信義而敗，未有闕也，楚復園之。我三人行，必有我師。諸侯不能以義相帥，反信楚之曲，屈宋之直，是義所不取。信曲屈直猶不可，况乃華夷乎？楚以亡義見貶，則諸侯之不從，不待貶而見也。然則四國信楚而屈宋，春秋屈其信而信其屈，貶楚子于兵首，則彼碌碌者譏斯見矣。故曰人楚子，所以人諸侯。”○信，音申。"
                },
                {
                    "paragraph": "○十有二月甲戍，公㑹諸侯，盟于宋。",
                    "zhushu": "地以宋者，則宋得與盟，宋圍解可知。○與，音豫。",
                    "type": 2
                },
                {
                    "paragraph": "二十有八年，春，晉侯侵曹。晉侯伐衛。再稱晉侯，忌也。",
                    "zhushu": "鄭嗣曰：“曹、衛並有宿怨于晉，君子不念舊惡，故再稱晉侯以刺之。”○刺，七賜反，下文及注同。"
                },
                {
                    "paragraph": "○公子買戍衛，不卒戍，刺之。",
                    "zhushu": "刺，殺也。内諱殺大夫，故謂之刺。蓋取周禮三刺之法。"
                },
                {
                    "paragraph": "先名後刺，殺有罪也。公子啓曰：“不卒戍者，可以卒也。”可以卒而不卒，譏在公子也，刺之可也。",
                    "zhushu": "公子啓，魯大夫。"
                },
                {
                    "paragraph": "○楚人救衛。○三月丙午，晉侯入曹，執曹伯，𢌿宋人。入者，内弗受也。日入，惡入者也。以晉侯而厈執曹伯，惡晉侯也。",
                    "zhushu": "惡其忌怨深。○𢌿，必利反，與也，下及注同。惡，烏路反，下文及注同。"
                },
                {
                    "paragraph": "𢌿，與也。其曰人，何也？不以晉侯𢌿宋公也。",
                    "zhushu": "𢌿，上與下之辭，故不以侯𢌿公。哀四年，夏，晉人執戎蠻子赤歸于楚，使楚子治其罪。今執曹伯，不言“歸于宋”而言“與宋人”者，是使宋公拘執之。"
                },
                {
                    "paragraph": "夏，四月己巳，晉侯、齊師、宋師、秦師及楚人戰于城濮，楚師敗績。○楚殺其大夫得臣。○衛侯出奔楚。○五月癸丑，公㑹晉侯、齊侯、宋公、蔡侯、鄭伯、衛子、莒子，盟于踐土。",
                    "zhushu": "衛稱子者，時衛侯出奔，國更立君，非王命所加。未成君，故曰子。踐土，鄭地。"
                },
                {
                    "paragraph": "諱㑹天王也。",
                    "zhushu": "實㑹天王，而文不言天王，若諸侯目共盟然，是諱之也，所謂譎而不正。"
                },
                {
                    "paragraph": "陳侯如㑹。如㑹，外乎㑹也，於㑹受命也。",
                    "zhushu": "外乎㑹，不及序也。受命于㑹，故書“如㑹”。"
                },
                {
                    "paragraph": "○公朝于王所。朝不言所，言所者，非其所也。",
                    "zhushu": "非京師朝。"
                },
                {
                    "paragraph": "○六月，衛侯鄭自楚復歸于衛。“自楚”，楚有奉焉爾。復者，復中國也；",
                    "zhushu": "中國，猶國中也。"
                },
                {
                    "paragraph": "歸者，歸其所也。鄭之名，失國也。○衛元咺岀奔晉。○陳侯𣢾卒。○秋，𣏌伯姫來。",
                    "zhushu": "莊公女，來歸寍。"
                },
                {
                    "paragraph": "○公子遂如齊。",
                    "zhushu": "聘也。"
                },
                {
                    "paragraph": "○冬，公㑹晉侯、宋公、蔡侯、鄭伯、陳子、莒子、邾子、秦人于温。",
                    "zhushu": "陳稱子，在䘮也。"
                },
                {
                    "paragraph": "諱㑹天王也。",
                    "zhushu": "復致天子。○復，扶又反。"
                },
                {
                    "paragraph": "○天王守于河陽，",
                    "zhushu": "河陽，晉地。○守，音狩，下同。"
                },
                {
                    "paragraph": "全天王之行也，",
                    "zhushu": "時實晉文公召王，以臣召君，不可以訓。因天子有廵守之禮，故以自行爲文。○行，如字，或下孟反。"
                },
                {
                    "paragraph": "爲若將守而遇諸侯之朝也，爲天王諱也。水北爲陽，山南爲陽。温，河陽也。",
                    "zhushu": "日之所昭曰陽。○爲天王，于僞反。"
                },
                {
                    "paragraph": "壬申，公朝於王所。朝於廟，禮也；於外，非禮也。",
                    "zhushu": "諸侯朝王，王必於宗廟受之者，蓋欲尊祖禰，共其榮。"
                },
                {
                    "paragraph": "獨公朝與？諸侯盡朝也。其日，以其再致天子，故謹而日之。主善以内，目惡以外。",
                    "zhushu": "主善以内，謂公朝于王所；目惡以外，言再致天子。○朝與，音餘。"
                },
                {
                    "paragraph": "言曰“公朝”，逆辭也，而尊天子。",
                    "zhushu": "鄭嗣曰：“若公朝于廟，則當言公如京師，而令言公朝，是逆常之辭。雖逆常而曰公朝王所，是尊天子。”"
                },
                {
                    "paragraph": "㑹于温，言小諸侯；温，河北地，以河陽言之，大天子也。",
                    "zhushu": "温、河陽同耳。小諸侯，故以一邑言之；尊天子，故以廣大言之。"
                },
                {
                    "paragraph": "日繫於月，月繫於時。“壬申，公朝于王所”，其不月，失其所繫也，以爲晉文公之行事，爲已傎矣。",
                    "zhushu": "以臣召君，傎倒上下。日不繫干月，猶諸侯不宗于天子。○傎，都田反。倒，丁老反。"
                },
                {
                    "paragraph": "○晉人執衛侯，歸之于京師。此入而執，其不言“入”，何也？不外王命於衛也。",
                    "zhushu": "入者，自外來。伯者以王命討衛，衛，王之士，故曰不外王命。"
                },
                {
                    "paragraph": "“歸之于京師”，緩辭也，斷在京師也。",
                    "zhushu": "辭間容之，故言緩。○斷，丁亂反。"
                },
                {
                    "paragraph": "○衛元咺自晉復歸于衛。“自晉”，晉有奉焉爾。“復”者，復中國也；“歸”者，歸其所也。○諸侯遂圍許。",
                    "zhushu": "㑹温諸侯。許比再㑹不至，故共圍之。"
                },
                {
                    "paragraph": "遂，繼事也。",
                    "zhushu": "繼事，㑹于温而圍許。"
                },
                {
                    "paragraph": "○曹伯襄復歸于曹。",
                    "zhushu": "三月爲晉侯所執，今方歸。"
                },
                {
                    "paragraph": "復者，復中國也。天子免之，因與之㑹。其曰“復”，通王命也。",
                    "zhushu": "免之于宋，身未反國，因㑹于許，即從反國之辭通王命。"
                },
                {
                    "paragraph": "遂㑹諸侯圍許。遂，繼事也。",
                    "zhushu": "",
                    "type": 2
                },
                {
                    "paragraph": "二十有九年，春，介葛盧來。介，國也。葛盧，微國之君，未爵者也。其曰“來”，卑也。",
                    "zhushu": "○介，音界，國名。"
                },
                {
                    "paragraph": "○公至自圍許。○夏，六月，公㑹王人、晉人、宋人、齊人、陳人、蔡人、秦人，盟于翟泉。",
                    "zhushu": "翟泉，某地。"
                },
                {
                    "paragraph": "○秋，大雨雹。",
                    "zhushu": "雹者，隂脅陽，臣侵君之象。陽氣之在水，雨則温𤍠，隂氣薄而脅之，不相入，轉而成雹。○雨，于付反。雹，蒲學反。"
                },
                {
                    "paragraph": "○冬，介葛盧來。",
                    "zhushu": "",
                    "type": 2
                },
                {
                    "paragraph": "三十年，春，王正月。○夏，狄侵齊。○秋，衛殺其大夫元咺。稱國以殺，罪累上也，以是爲訟君也。",
                    "zhushu": "元咺訟君之罪于伯者，君忌之，使人殺之而後入。案宣九年“陳殺其大夫泄治”，傳曰：“稱國以殺其大夫，弑無罪也。”此傳曰：“稱國以殺，罪累上也。”凡稱國以殺大夫，或殺無罪，或罪累上，參𤣥不同，略當近半。然則稱國以殺有二義：泄冶忠賢，而君殺之，是君無道也；衛侯雖有不德，臣無訟君之道，元咺之罪亦已重矣。然君子之道，譬之于射，失諸正鵠，反求諸身。衛侯不思致訟之愆，躬自厚之義，過而不改，而又怨忌，上下皆失，故曰罪累上。○累，劣僞反。泄，息列反。冶，音也。近半，附近之近。正，音征。鵠，古毒反。愆，起䖍反。"
                },
                {
                    "paragraph": "衛侯在外，其以累上之辭言之，何也？待其殺而後入也。及公子瑕。公子瑕，累也，以尊及卑也。○衛侯鄭歸于衛。",
                    "zhushu": "徐邈曰：“凡出奔歸月，執歸不月者，齊則國更立主，若故君還入，必有戰争禍害，所以謹其文。執者，罪名未定，其國猶追奉之，歸無犯害，故例不月。”○戰争，爭鬬之爭。"
                },
                {
                    "paragraph": "○晉人、秦人圍鄭。○介人侵蕭。○冬，天王使宰周公來聘。天子之宰，通于四海。○公子遂如京師，遂如晉。以尊遂乎卑，此言不敢叛京師也。",
                    "zhushu": "何休曰：“大夫無遂事。”案：襄十二年“季孫宿救台，遂入鄆”，惡季孫不受命而入也。如公子遂受命如晉，不當言“遂”。鄭君釋之曰：“遂固受命如京師、如晉，不專受命如周。”經近上言“天王使宰周公來聘”，故公子遂報焉。因聘于晉，尊周，不敢使並命，使若公子遂自往然。即云公子遂如京師、如晉，是同周于諸侯，叛而不尊天子也。公羊傳有美惡不嫌同辭，何獨不廣之於此乎？𡩋謂經同而傳異者甚衆，此吾徒所以不及古人也。○台，士來反，又音臺。鄆，音運。惡季孫，烏路反。美惡，烏路反，又如字。",
                    "type": 2
                },
                {
                    "paragraph": "三十有一年，春，取濟西田。",
                    "zhushu": "曹田。"
                },
                {
                    "paragraph": "○公子遂如晉。○夏，四月，四卜郊，",
                    "zhushu": "謂之郊者，天人相與交接之意也。不言郊天者，不敢斥尊也。昔武王旣崩，成王㓜少，周公居攝，行天子事，制禮作楽，終致大平。周公薨，成王以王禮葬之，命魯使郊，以彰周公之德。𥙊蒼帝靈威仰、昊天上帝，魯不祭。○少，詩照反。大，音泰。"
                },
                {
                    "paragraph": "不從，乃免牲，猶三望。",
                    "zhushu": "鄭君曰：“望者，祭山州之名也，謂海也、岱也、淮也。非其疆界則不祭。”禹貢曰：“海岱及淮惟徐州。”徐州，魯地。"
                },
                {
                    "paragraph": "夏四月，不時也。",
                    "zhushu": "郊，春事也。"
                },
                {
                    "paragraph": "四卜，非禮也。",
                    "zhushu": "郊，春事，四卜則入夏。"
                },
                {
                    "paragraph": "免牲者，爲之緇衣熏裳，有司𤣥端，奉送至于南郊。免牛亦然。",
                    "zhushu": "𤣥端，黒衣，接神之道。𤣥熏者，天地之色也。南郊天位，歸之于陽也。全曰牲，傷曰牛。牛有變而不郊，故卜免牛。○熏，許云反。"
                },
                {
                    "paragraph": "乃者，亡乎人之辭也。",
                    "zhushu": "亡乎人，若曰無賢人也。凱曰：“其猶易稱‘闚其戸，閴其無人’，詩云‘巷無居人’。譏僖公不共致天變。”○閴，苦鵙反。共，音恭，本亦作“恭”。"
                },
                {
                    "paragraph": "猶者，可以已之辭也。",
                    "zhushu": "望，郊之細也。不郊，無望可也。已，止也。"
                },
                {
                    "paragraph": "○秋，七月。○冬，𣏌伯姫來求婦。婦人旣嫁，不踰竟。𣏌伯姫來求婦，非正也。○狄圍衛。○十有二月，衛遷於帝丘。",
                    "zhushu": "帝丘，衛地。",
                    "type": 2
                },
                {
                    "paragraph": "三十有二年，春，王正月。○夏，四月，己丑，鄭伯捷卒。",
                    "zhushu": "○捷，在接反。"
                },
                {
                    "paragraph": "○衛人侵狄。○秋，衛人及狄盟。○冬，十有二月，己卯，晉侯重耳卒。",
                    "zhushu": "晉自莊公已前，不書于春秋，又不言文公之入及鄭忽之殺，何乎？徐邈通之曰：“案詩序及紀年、史記，晉昭公之後，大亂五丗，又鄭忽之後，有子亹、子儀，且事出記傳，而經所無殊多，誠當有不告，故不書者。諸侯有朝聘之禮，赴告之命，所以敦其交好，通其憂虞。若鄰國相望，而情志否隔，存亡禍福不以相𥘄，則它國之史無由得書，故告命之事絶，則記注之文闕，此盖内外相與之常也。魯政雖陵遟，而典刑猶存，史䇿所録，不失常法，其文憲之實足徴，故孔子因而脩之，事仍本史，而辭有損益，所以成詳略之例，起褒貶之意。若夫可以寄微旨而通王道者，存乎精義窮理，不在記事少多。此蓋脩春秋之本旨，師資辯說，日用之常義，故榖梁子可不復發文，而體例自舉矣。”○重，直龍反。亹，亡匪反。朝聘，直遥反。好，呼報反。否，備矣反。注，張住反。不復，扶又反。"
                },
                {
                    "paragraph": "三十有三年春，王二月，秦人入滑。滑，國也。○齊侯使國歸父來聘。○夏，四月，辛巳，晉人及姜戎敗秦師于殽。不言“戰”而言“敗”，何也？狄秦也。其狄之，何也？秦越千里之險，入虚國，",
                    "zhushu": "滑無備，故言虚國。○殽，户交反。"
                },
                {
                    "paragraph": "進不能守，退敗其師，徒亂人子女之教，無男女之别。秦之爲狄，自殽之戰始也。",
                    "zhushu": "明秦本非夷狄。○别，彼列反。"
                },
                {
                    "paragraph": "秦伯將襲鄭，百里子與蹇叔子諌曰：“千里而襲人，未有不亡者也。”秦伯曰：“子之冡木已拱矣，何知？”",
                    "zhushu": "子之輩皆已老死矣。拱，合抱也，言其老無知。○百里子，如字，或作“伯”，誤也。蹇，紀輦反。拱，九勇反。合手曰拱。"
                },
                {
                    "paragraph": "師行，百里子與蹇叔子送其子而戒之曰：“女死，必於殽之巖唫之下，",
                    "zhushu": "其處險隘，一人可以要百人，○女，音汝，下及注同。唫，本作“崟”，音吟，一音欽。處，昌慮反。隘，於懈反。要百，於遥反。下文“要而擊之”同。"
                },
                {
                    "paragraph": "我將尸女於是。”",
                    "zhushu": "尸女者，收女尸。"
                },
                {
                    "paragraph": "師行，百里子與蹇叔子隨其子而哭之。秦伯怒曰：“何爲哭吾師也？”二子曰：“非敢哭師也，哭吾子也。我老矣，彼不死，則我死矣。”",
                    "zhushu": "畏秦伯怒，故云彼我要有死者。"
                },
                {
                    "paragraph": "晉人與姜戎要而撃之殽，匹馬𠋣輪無反者。",
                    "zhushu": "𠋣輪，一𨾏之輪。○𠋣，居冝反，或於綺反。"
                },
                {
                    "paragraph": "晉人者，晉子也，其曰人，何也？微之也。何爲微之？不正其釋殯而主乎戰也。○癸巳，葬晉文公。日葬，危不得葬也。○狄侵齊。○公伐邾，取訾樓。",
                    "zhushu": "○訾，子斯反。"
                },
                {
                    "paragraph": "○秋，公子遂帥師伐邾。○晉人敗狄于箕。",
                    "zhushu": "箕，晉地。"
                },
                {
                    "paragraph": "○冬，十月，公如齊。十有二月，公至自齊。○乙巳，公薨于小寢。",
                    "zhushu": "小寢，内寢。"
                },
                {
                    "paragraph": "小寢，非正也。",
                    "zhushu": "非路寢。"
                },
                {
                    "paragraph": "○隕霜不殺草。",
                    "zhushu": "京房易傳曰：君假與臣權，隕霜不殺草。○隕，云敏反。"
                },
                {
                    "paragraph": "未可殺而殺，舉重也；可殺而不殺，舉輕也。",
                    "zhushu": "重，謂菽也。輕，謂草也。輕者不死，則重者不死可知。"
                },
                {
                    "paragraph": "○李、梅實。",
                    "zhushu": "京房易傳曰：縱叛者，兹謂不明，厥妖木冬實。"
                },
                {
                    "paragraph": "實之爲言猶實也。",
                    "zhushu": "實，子。"
                },
                {
                    "paragraph": "○晉人、陳人、鄭人伐許。",
                    "zhushu": ""
                }
            ]
        },
        {
            "name": "文公第六",
            "paragraphs": [
                {
                    "paragraph": "文公第六",
                    "zhushu": "〇襄王二十六年即位。名興。",
                    "type": 1
                },
                {
                    "paragraph": "元年，春，王正月，公即位。繼正即位，正也。",
                    "zhushu": "繼正，謂繼正卒也。隱去即位以見讓。桓書即位，示安忍。莊、閔、僖不言即位，皆繼弑。○去，起吕反。見，賢徧反。弑，申志反。"
                },
                {
                    "paragraph": "○二月癸亥，日有食之。○天王使叔服來㑹葬。",
                    "zhushu": "諸侯䘮，天子使大夫㑹葬，禮也。傳例曰：“天子大夫稱字。”蓋未受采邑，故不稱氏。字者貴稱，故可獨逹也。○貴稱，尺證反。"
                },
                {
                    "paragraph": "葬曰“㑹”，",
                    "zhushu": "言㑹，明非一人之辭。"
                },
                {
                    "paragraph": "其志，重天子之禮也。○夏，四月丁巳，葬我君僖公。薨稱公，舉上也。葬我君，接上下也。僖公葬而後舉謚，謚所以成德也，於卒事乎加之矣。○天王使毛伯來錫公命。",
                    "zhushu": "毛，采邑。伯，字也。天子上大夫也。○錫，星歷反。采地，音菜。地，本又作邑。"
                },
                {
                    "paragraph": "禮，有受命，無來錫命。錫命，非正也。○晉侯伐衛。○叔孫得臣如京師。○衛人伐晉。○秋，公孫敖㑹晉侯于戚。",
                    "zhushu": "禮，卿不得㑹公侯。春秋尊魯，内卿夫夫可以㑹外諸侯。戚，衛地。○戚，倉寂反。"
                },
                {
                    "paragraph": "○冬，十月丁未，楚丗子商臣弑其君髠。",
                    "zhushu": "鄭嗣曰：“啇臣，繆王也。髠，文王之子，成王也。”不言“其父”而言“其君”者，君之於丗子，有父之親，有君之尊。言“丗子”，所以明其親也；言“其君”，所以明其尊也。商臣於尊親盡矣。○弑其，申志反，傳同。髠，苦門反。"
                },
                {
                    "paragraph": "日髠之卒，所以謹商臣之弑也。夷狄不言正不正。",
                    "zhushu": "徐乾曰：“中國君卒，正者例日，簒立，不正者不日。夷狄君卒，皆略而不日，所以殊夷夏也。今書曰“謹識商臣之大逆爾”，不以明髠正與不正。”○簒，𥘉患反。夏，戸雅反。識，如字，又申志反。"
                },
                {
                    "paragraph": "〇公孫敖如齊。",
                    "zhushu": "",
                    "type": 2
                },
                {
                    "paragraph": "二年，春，王二月甲子，晉侯及秦師戰于彭衙，",
                    "zhushu": "彭衙，秦地。○衙，音牙。"
                },
                {
                    "paragraph": "秦師敗績。○丁丑，作僖公主。作，爲也，爲僖公主也。",
                    "zhushu": "爲僖公廟作主也。主，蓋神之所馮依，其狀正方，穿中央，逹四方，天子長尺二寸，諸侯長一尺。○爲僖公廟，于僞反。馮，皮氷反。長尺，直亮反，又如字，下同。"
                },
                {
                    "paragraph": "立主，喪主於虞，",
                    "zhushu": "禮：平旦而葬，日中反而𥙊，謂之曰虞，其主用桑。"
                },
                {
                    "paragraph": "吉主於練。",
                    "zhushu": "期而小祥，其主用栗。"
                },
                {
                    "paragraph": "作僖公主，譏其後也。",
                    "zhushu": "僖公薨，至此已十五月。"
                },
                {
                    "paragraph": "作主壊廟有時日，於練焉壞廟。壊廟之道，昜檐可也，改塗可也。",
                    "zhushu": "禮：親過髙祖則毀其廟，以次而遷。將納新神，故示有所加。○壞，音怪，下同。檐，以占反。"
                },
                {
                    "paragraph": "○三月乙巳，及晉處父盟。",
                    "zhushu": "晉大夫陽處父。"
                },
                {
                    "paragraph": "不言公，處父伉也，爲公諱也。",
                    "zhushu": "諱公與大夫盟，去處父氏。公親如晉，使若與其君盟，如經言邾儀父矣。不書地者，公在晉也。莊二十二年“秋，七月丙申，及齊髙傒盟于防”。不去髙傒氏者，公不親如齊，不與其君盟，於耻差降。○伉，苦浪反。爲公，于僞反。去處父，起吕反，下同。傒，音𠔃。差，𥘉賣反，又𥘉佳反。"
                },
                {
                    "paragraph": "何以知其與公盟？以其日也。何以不言公之如晉？所恥也。出不書，反不致也。○夏六月，公孫敖㑹宋公、陳侯、鄭伯、晉士榖，盟于垂斂。",
                    "zhushu": "垂斂，鄭地。○榖，戸木反，本又作縠，九年同。斂，如字，左氏作垂隴。"
                },
                {
                    "paragraph": "内大夫可以㑹外諸侯。○自十有二月不雨，至于秋七月。",
                    "zhushu": "建午之月，猶未爲災。"
                },
                {
                    "paragraph": "歷時而言不雨，文不憂雨也。",
                    "zhushu": "僖公憂民，歷一時輒書不雨。今文公歷四時乃書，是不勤雨也。"
                },
                {
                    "paragraph": "不憂雨者，無志乎民也。",
                    "zhushu": "無恤民志。"
                },
                {
                    "paragraph": "○八月丁卯，大事于大廟，躋僖公。",
                    "zhushu": "大事，祫也。時三年之喪未終，而吉𥙊於大廟，則其譏自明。○大廟，音泰，注及傳“大祖”同。躋，子𠔃反，升也。祫，户夾反，下及注皆同。"
                },
                {
                    "paragraph": "大事者何？大是事也，著祫、甞。",
                    "zhushu": "祫，合也。甞，秋𥙊。"
                },
                {
                    "paragraph": "祫𥙊者，毀廟之主陳于大祖；未毀廟之主皆升，合𥙊于大祖。",
                    "zhushu": "祫、𥙊，著，皆合𥙊諸廟已毀、未毀者之主於大祖廟中，以昭、繆爲次序，父爲昭，子爲繆，昭南郷，繆北郷，孫從王父坐也。𥙊畢，則復還其廟。○昭繆，音韶穆，下及傳同。郷，音向，下同。"
                },
                {
                    "paragraph": "躋，升也，先親而後祖也，逆祀也。",
                    "zhushu": "舊說：僖公，閔公庶兄，故文公升僖公之主於閔么之上耳。僖公雖長，已爲臣矣；閔公雖小，已爲君矣。臣不可以先君，猶子不可以先父，故以昭穆父祖爲喻。寗曰：即之於傳，則無以知其然，若引左氏以釋此傳，則義雖有似，而於文不辨。髙宗，殷之賢主，猶𥙊豐于禰，以致雉雊之變，然後率脩常禮。文公傎倒祖考，固不足多怪矣。親謂僖，祖謂莊。○長，丁丈反。先，悉薦反，下同。禰，乃禮反。雊，古豆反，雉鳴也。傎倒，丁田反，下丁老反。"
                },
                {
                    "paragraph": "逆祀，則是無昭穆也，無昭穆，則是無祖也，無祖，則無天也，故曰“文無天。無天者，是無天而行也。",
                    "zhushu": "祖，人之始也；人之所仰，天也。"
                },
                {
                    "paragraph": "君子不以親親害尊尊，此春秋之義也。",
                    "zhushu": "尊卑有序，不可亂也。”"
                },
                {
                    "paragraph": "○冬，晉人、宋人、陳人、鄭人伐秦。○公子遂如齊納幣。",
                    "zhushu": "䘮制未畢而納幣，書非禮。",
                    "type": 2
                },
                {
                    "paragraph": "三年，春，王正月，叔孫得臣㑹晉人、宋人、陳人、衛人、鄭人伐沈，沈潰。",
                    "zhushu": "沈，國也。潰之爲言上下不相得。〇沈，音審。潰，户内反。"
                },
                {
                    "paragraph": "○夏五月，王子虎卒。叔服也。此不卒者也，",
                    "zhushu": "外大夫不書卒。"
                },
                {
                    "paragraph": "何以卒之？以其來㑹葬，我卒之也。",
                    "zhushu": "㑹葬在元年。"
                },
                {
                    "paragraph": "或曰：以其甞執重以守也。",
                    "zhushu": "僖二十四年，天王出居于鄭，叔服執重任以守國。○守，手又反。"
                },
                {
                    "paragraph": "○秦人伐晉。○秋，楚人圍江。○雨螽于宋。外災不志，此何以志也？曰：災甚也。其甚奈何？茅茨盡矣。",
                    "zhushu": "茅茨猶盡，則嘉榖可知。茨，蒺藜。○雨螽，于付反。下司，下音終。茨，在思反，茅，草也。"
                },
                {
                    "paragraph": "著於上，見於下，謂之雨。",
                    "zhushu": "○見，賢徧反。"
                },
                {
                    "paragraph": "○冬，公如晉。○十有二月己巳，公及晉侯盟。○晉陽處父帥師伐楚救江。此伐楚，其言救江。何也？江逺楚近，伐楚，所以救江也。",
                    "zhushu": "時楚人圍江，晉師伐楚，楚國有難，則江圍自解。○難，乃旦反。解，音蟹，又古買反。",
                    "type": 2
                },
                {
                    "paragraph": "四年，春，公至自晉。○夏，逆婦姜于齊。其曰“婦姜”，爲其禮成乎齊也。",
                    "zhushu": "婦禮成于齊，故在齊使稱婦。○爲，于僞反。"
                },
                {
                    "paragraph": "其逆者誰也？親逆而稱婦，或者公與？何其速婦之也？",
                    "zhushu": "鄭嗣曰：“皆問者之辭。”問者以使大夫逆，例稱女，而今稱婦，爲是公親逆與？怪稱婦速，故反覆推之。〇公與，音餘，注同。反覆，芳服反。"
                },
                {
                    "paragraph": "曰：公也。其不言公，何也？",
                    "zhushu": "據莊二十四年“公如齊逆女”言公。"
                },
                {
                    "paragraph": "非成禮於齊也。",
                    "zhushu": "非，責。"
                },
                {
                    "paragraph": "曰“婦”，有姑之辭也。其不言氏，何也？貶之也。何爲貶之也？夫人與有貶也。",
                    "zhushu": "邵曰：“夫人能以禮自防，則夫婦之禮不成於齊，故譏公而夫人與焉。”○與，音豫，注同。貶，彼撿反。"
                },
                {
                    "paragraph": "○狄侵齊。○秋，楚人滅江。○晉侯伐秦。○衛侯使𡩋俞來聘。",
                    "zhushu": "○俞，羊朱反。"
                },
                {
                    "paragraph": "〇冬，十有一月壬寅，夫人風氏薨。",
                    "zhushu": "僖公母，風姓。",
                    "type": 2
                },
                {
                    "paragraph": "五年，春，王正月，王使榮叔歸含且賵。",
                    "zhushu": "含，口實也。禮記曰：“飯用米貝，弗忍虚也。”諸侯含用玉。榮叔，天子之上大夫也。榮，采地。叔，字。○含，户暗反。釋，舊作“唅”。賵，芳鳯反。飯，扶晚反。"
                },
                {
                    "paragraph": "含，一事也；賵，一事也。兼歸之，非正也。",
                    "zhushu": "禮：含、賵、禭各異人。○禭，音遂。"
                },
                {
                    "paragraph": "其曰且，志兼也。其不言來，不周事之用也。",
                    "zhushu": "何休曰：“四年，夫人風氏薨。九年，秦人來歸僖公、成風之襚，最晚矣，何以言來？”鄭君釋之曰：“秦自敗于殽之後，與晉爲仇，兵無休時，乃加免繆公之䘮而來，君子原情不責晚。”用，或作“辭”。○殽，户交反。"
                },
                {
                    "paragraph": "賵以早",
                    "zhushu": "乗馬曰賵。乗馬所以助葬。成風未葬，故書早。○乗，繩證反，下同。"
                },
                {
                    "paragraph": "而含以晚。",
                    "zhushu": "已殯，故言晚。國有逺近，皆令及事，理不通也。禮雜記曰：“含者執璧蔣。命曰：“寡君使某含。”相者入告，岀曰：“孤某須矣。”含者入，升堂致命，子拜稽顙。含者坐委於殯東南，有葦席，旣葬，蒲席，降，岀，反位。明君之於臣，有含賵之義，所以助䘮盡恩。含不必用，示有其禮。○令，力呈反。相，息亮反。稽顙，音啓，下息黨反。葦，于鬼反。"
                },
                {
                    "paragraph": "○三月辛亥，葬我小君成風。王使毛伯來㑹葬。㑹葬之禮於鄙上。",
                    "zhushu": "從竟至墓，主爲送葬來。○竟，音境。爲，于僞反。"
                },
                {
                    "paragraph": "○夏，公孫敖如晉。○秦人入鄀。",
                    "zhushu": "○鄀，音若。"
                },
                {
                    "paragraph": "○秋，楚人滅六。○冬十月甲申，許男業卒。",
                    "zhushu": "",
                    "type": 2
                },
                {
                    "paragraph": "六年，春，葬許僖公。○夏，季孫行父如陳。",
                    "zhushu": "行父，季友孫。"
                },
                {
                    "paragraph": "○秋，季孫行父如晉。○八月乙亥，晉侯驩卒。",
                    "zhushu": "○驩，好官反。"
                },
                {
                    "paragraph": "○冬十月，公子遂如晉，○葬晉襄公。○晉，殺其大夫陽處父。稱國以殺，罪累上也。襄公已葬，其以累上之辭言之，何也？君漏言也。上泄則下闇，下闇則上聾。且闇且聾，無以相通。",
                    "zhushu": "臣闇不言，君無所聞，上下否塞。○累，劣僞反，下同，或如字。泄，息列反，又以制反。聾，魯公反。"
                },
                {
                    "paragraph": "夜姑，殺者也。",
                    "zhushu": "殺處父，○左氏作“射姑”。"
                },
                {
                    "paragraph": "夜姑之殺奈何？曰：晉將與狄戰，使狐夜姑爲將軍，趙盾佐之。陽處父曰：“不可。古者君之使臣也，使仁者佐賢者，不使賢者佐仁者。今趙盾賢，夜姑仁，其不可乎！”",
                    "zhushu": "邵曰：“賢者，多才也。戰主于攻伐，仁者有惻隱之恩，不如多才者，有權略。”○盾，徒本反。攻，如字，又音貢。惻，𥘉力反。"
                },
                {
                    "paragraph": "襄公曰：“諾。”謂夜姑曰：“吾始使盾佐女，今女佐盾矣。”",
                    "zhushu": "稱處父語以語之，故傳曰“漏言也。○女，音汝。語，魚慮反。"
                },
                {
                    "paragraph": "夜姑曰：“敬諾。”襄公死，處父主竟上之事，",
                    "zhushu": "待諸侯㑹葬，在鄙上。○竟，音境。"
                },
                {
                    "paragraph": "夜姑使人殺之，君漏言也。",
                    "zhushu": "親殺者夜姑，而歸罪於君，明由君言而殺之，罪在君也，故稱君以殺。"
                },
                {
                    "paragraph": "故士造辟而言，詭辭而出，",
                    "zhushu": "辟，君也。詭辭而岀，不以實告人。○造，七報反。辟，必亦反，君也，注同。詭，九委反。"
                },
                {
                    "paragraph": "曰：“用我則可，不用我則無亂其德。”",
                    "zhushu": "此士對君言之辭。"
                },
                {
                    "paragraph": "○晉狐夜姑岀奔狄。○閏月不告月，猶朝于廟。",
                    "zhushu": "禮：天子以十二月朔，政班告于諸侯，諸侯受於禰廟。孝子尊事先君，不敢自專也。言朝者，縁生以事死。親存，朝朝莫夕，不敢泄鬼神，故事畢，感月始而朝之。○猶朝，直遥反，注及下同。朝朝，上如字，下直遥反。莫，音慕。泄，息列反。"
                },
                {
                    "paragraph": "不告月者，何也？不告朔也。不告朔，則何爲不言朔也？閏月者，附月之餘日也，積分而成於月者也。",
                    "zhushu": "一歳三百六十日，餘六日，又有小月六，積五歳得六十日而再閏，積衆月之餘分以成此月。"
                },
                {
                    "paragraph": "天子不以告朔，而喪事不數也。",
                    "zhushu": "閏是叢殘之數，非月之正，故吉凶大事皆不用也。○不數，所古反。叢，徂洪反。"
                },
                {
                    "paragraph": "猶之爲言，可以已也。",
                    "zhushu": "郊然後三望，告朔然後朝廟，俱言“猶”，義相𩔖也。旣廢其大，而行其細，故譏之。",
                    "type": 2
                },
                {
                    "paragraph": "七年，春，公伐邾。三月甲戌，取須句。取邑不日，此其日，何也？",
                    "zhushu": "據僖二十六年，公伐齊取榖，不日。○須句，其俱反。"
                },
                {
                    "paragraph": "不正其再取，故謹而日之也。",
                    "zhushu": "僖二十二年，公已伐邾，取須句，過而不改，於此爲甚，故録日以志之。"
                },
                {
                    "paragraph": "遂城郚。遂，繼事也。",
                    "zhushu": "因伐邾之師。○郚，音吾。"
                },
                {
                    "paragraph": "〇夏四月，宋公壬臣卒。",
                    "zhushu": "〇壬，本或作“王臣”。"
                },
                {
                    "paragraph": "○宋人殺其大夫。稱人以殺，誅有罪也。○戊子，晉人及秦人戰于令狐。",
                    "zhushu": "令狐，秦地。○令，力丁反。"
                },
                {
                    "paragraph": "晉先蔑奔秦。不言出，在外也。輟戰而奔秦，以是爲逃軍也。",
                    "zhushu": "輟，止也。爲將而獨奔，故曰逃軍。○輟，丁劣反。將，子匠反。"
                },
                {
                    "paragraph": "○狄侵我西鄙。○秋八月，公㑹諸侯、晉大夫，盟于扈。",
                    "zhushu": "扈，鄭地。〇扈，音戸。"
                },
                {
                    "paragraph": "其曰“諸侯”，略之也。",
                    "zhushu": "晉侯新立，公始往㑹，晉侯不盟，大夫受盟。旣以䘮娶，又取二邑，爲諸侯所賤，不得序于㑹，諱使若扈之盟，都不可知，故略之。○喪取，七住反，本亦作娶。"
                },
                {
                    "paragraph": "○冬，徐伐莒。○公孫敖如莒莅盟。莅，位也。其曰位，何也？前定也。其不日，前定之盟不日也。",
                    "zhushu": "",
                    "type": 2
                },
                {
                    "paragraph": "八年，春，王正月。○夏四月。○秋八月，戊申，天王崩。",
                    "zhushu": "襄王。"
                },
                {
                    "paragraph": "○冬十月，壬午，公子遂㑹晉趙盾，盟于衡雍。",
                    "zhushu": "衡雍，鄭地。○雍，於用反。"
                },
                {
                    "paragraph": "○乙酉，公子遂㑹雒戎，盟于暴。",
                    "zhushu": "鄭地。○雒戎，音洛，本或作“伊雒之戎”，誤。"
                },
                {
                    "paragraph": "○公孫敖如京師，",
                    "zhushu": "弔周喪。"
                },
                {
                    "paragraph": "不至而復。丙戍，奔莒。不言所至，未如也。",
                    "zhushu": "若其已行，當如公子遂至黄乃復。今不言所至而直言復，知其實未如也。"
                },
                {
                    "paragraph": "未如，則未復也。未如而曰如，不廢君命也；",
                    "zhushu": "雍曰：“受命而岀，義無私留。”書“如京師”，以顯命行于下；不書所至，以表不去之罪。"
                },
                {
                    "paragraph": "未復而曰復，不專君命也。",
                    "zhushu": "復者，事畢之辭。未如，故知其未復。加畢事之文者，言君命無輙專之道。"
                },
                {
                    "paragraph": "其如，非如也；其復，非復也。唯奔莒之爲信，故謹而日之也。○螽。○宋人殺其大夫司馬。司馬，官也。其以官稱，無君之辭也。",
                    "zhushu": "何休曰：“近上七年宋公壬臣卒，宋人殺其大夫，不言官。今此在三年中言官，義相違。”鄭君釋之曰：“七年殺其大夫，此實無君也。今殺其司馬，無人君之徳耳。司馬、司城，君之爪牙，守國之臣，乃殺其司馬，奔其司城，無道之甚，故稱官以見輕慢也。”傳例：“稱人以殺，殺有罪也。”此上下俱失之。○見，賢遍反。"
                },
                {
                    "paragraph": "〇宋司城來奔。司城，官也。其以官稱，無君之辭也。來奔者不言出，舉其接我也。",
                    "zhushu": "",
                    "type": 2
                },
                {
                    "paragraph": "九年，春，毛伯來求金。求車猶可，求金甚矣。",
                    "zhushu": "凱曰：“求俱不可，在喪尢甚。不稱使者，天子當喪，未君也。”"
                },
                {
                    "paragraph": "○夫人姜氏如齊。",
                    "zhushu": "歸寧。"
                },
                {
                    "paragraph": "○二月，叔孫得臣如京師。京，大也；師，衆也。言周，必以衆與大言之也。○辛丑，葬襄王。天子志崩不志葬，舉天下而葬一人，其道不疑也。志“葬”，危不得葬也。",
                    "zhushu": "不得備禮葬。"
                },
                {
                    "paragraph": "日之，甚矣，其不葬之辭也。",
                    "zhushu": "王室微弱，諸侯無復往魯葬。○復，扶又反。"
                },
                {
                    "paragraph": "○晉人殺其大夫先都。○三月，夫人姜氏至自齊。卑以尊致，病文公也。",
                    "zhushu": "夫人行例不致，乃以君禮致，刺公寵之過。○刺，七賜反。"
                },
                {
                    "paragraph": "○晉人殺其大夫士縠及箕鄭父。稱人以殺，誅有罪也。鄭父，累也。",
                    "zhushu": "○箕，居其反。"
                },
                {
                    "paragraph": "○楚人伐鄭。○公子遂㑹晉人、宋人、衛人、許人救鄭。○夏，狄侵齊。○秋，八月，曹伯襄卒。○九月癸酉，地震。震，動也，地不震者也。震，故謹而日之也。",
                    "zhushu": "穀梁說曰：“大臣盛，將動有所變。”"
                },
                {
                    "paragraph": "○冬，楚子使萩來聘。楚無大夫，",
                    "zhushu": "無命卿。○萩，子遥反，又子小反，或作“菽”，左氏作“椒”。"
                },
                {
                    "paragraph": "其曰萩，何也？以其來我，襃之也。○秦人來歸僖公成風之禭。秦人弗夫人也，",
                    "zhushu": "言秦人弗以成風爲夫人，故不言夫人。"
                },
                {
                    "paragraph": "即外之弗夫人而見正焉。",
                    "zhushu": "見不以妾爲妻之正。○而見，賢徧反。"
                },
                {
                    "paragraph": "○葬曹共公。",
                    "zhushu": "○共音恭。",
                    "type": 2
                },
                {
                    "paragraph": "十年，春，王三月，辛卯，臧孫辰卒。〇夏，秦伐晉。○楚殺其大夫冝申。",
                    "zhushu": "僖四年傳曰：“楚無大夫”，而今云殺其大夫者，楚本祝融之後，季連之胄也，而國近南蠻，遂漸其俗，故棄而夷之。今知内附中國，亦轉強大，故進之。○胄，直又反。國近，附近之近。"
                },
                {
                    "paragraph": "○自正月不雨，至于秋七月。歷時而言不雨，文不閔雨也。不閔雨者，無志乎民也。○及蘇子盟于女栗。",
                    "zhushu": "女栗，某地。蘇子，周卿士。○女，音汝。"
                },
                {
                    "paragraph": "○冬，狄侵宋。○楚子、蔡侯次于厥貉。",
                    "zhushu": "厥貉，某地也。○貉，亡白反。",
                    "type": 2
                },
                {
                    "paragraph": "十有一年，春，楚子伐麇。",
                    "zhushu": "○麇，九倫反。"
                },
                {
                    "paragraph": "○夏，叔彭生㑹晉郤缺于承匡。",
                    "zhushu": "承匡，宋地。○缺，苦悅反。"
                },
                {
                    "paragraph": "○秋，曹伯來朝。",
                    "zhushu": "○朝，直遥反。"
                },
                {
                    "paragraph": "○公子遂如宋。○狄侵齊。○冬，十月甲午，叔孫得臣敗狄于鹹。不言帥師而言敗，何也？",
                    "zhushu": "據僖元年公子反帥師敗莒師于麗，獲莒挐，稱帥師。○敗，必邁反。鹹，音咸。麗，力知反。拏，女居反。"
                },
                {
                    "paragraph": "直敗，一人之辭也。一人而曰敗，何也？以衆焉言之也。",
                    "zhushu": "言其力足以敵衆。"
                },
                {
                    "paragraph": "傳曰：“長狄也，弟兄三人，佚宕中國，",
                    "zhushu": "佚，猶更也。○佚宕，大結反，更也。害，本又作“宕”。更音庚。"
                },
                {
                    "paragraph": "瓦石不能害。”",
                    "zhushu": "肌膚堅強，瓦石打擿，不能虧損。○強，其丈反。擿，直𨾏反。"
                },
                {
                    "paragraph": "叔孫得臣，最善射者也，射其目，身横九畒；",
                    "zhushu": "廣一歩，長百歩爲一畒。九畒，五丈四尺。○射其，食亦反，下注同。廣，古曠反。長，直亮反。"
                },
                {
                    "paragraph": "斷其首而載之，眉見於軾。",
                    "zhushu": "兵車之軾，髙三尺二寸。○斷，丁管反。見，賢徧反。軾，音式。"
                },
                {
                    "paragraph": "然則何爲不言獲也？",
                    "zhushu": "據莒挐言獲。"
                },
                {
                    "paragraph": "曰：古者不重創，不禽二毛，故不言獲，爲内諱也。",
                    "zhushu": "不重創，恤病也。不禽二毛，敬老也。仁者造次必於是，顚沛必於是，故爲内諱也。”旣射其目，又斷其首，爲重創。𩯭髪白爲二毛。○重，直用反。注同。創，𥘉羊反。爲内，于僞反。造，七報反。沛，音貝。"
                },
                {
                    "paragraph": "其之齊者，王子成父殺之，則未知其之晉者也。",
                    "zhushu": "",
                    "type": 2
                },
                {
                    "paragraph": "十有二年，春，王正月，郕伯來奔。",
                    "zhushu": "○郕音成。"
                },
                {
                    "paragraph": "○𣏌伯來朝。",
                    "zhushu": "僖二十七年稱子，今稱伯，盖時王所進。○朝，直遥反。"
                },
                {
                    "paragraph": "○二月，庚子，子叔姫卒。其曰子叔姫，貴也，公之母姊妹也。",
                    "zhushu": "同母姊妹。"
                },
                {
                    "paragraph": "其一傳曰：許嫁，以卒之也。男子二十而冠，冠而列丈夫，三十而娶。女子十五而許嫁，二十而嫁。",
                    "zhushu": "禮：二十而冠，冠而在丈夫之列。譙周曰：“國不可乆無儲貳，故天子諸侯十五而冠，十五而娶。娶必先冠，以夫婦之道，王教之本，不可以童子之道治之。禮，十五爲成童，以次成人，欲人君之早有繼體，故因以爲節。書稱“成王十五而冠”，著在金縢。”周禮媒氏曰：“令男三十而娶，女二十而嫁。”内則云：“女子十五而笄。”說曰：“許嫁也。”是故男自二十以及三十，女自十五以及二十，皆得以嫁娶。先是則速，後是則晚。凡人嫁娶，或以賢淑，或以方𩔖，豈但年數而已。若必差十年乃爲夫婦，是廢賢淑、方𩔖，苟比年數而已，禮何爲然哉？則三十而娶，二十而嫁，說嫁娶之限，盖不得復過此爾。故舜年三十無室，書稱曰鰥。周禮云：“女子年二十未有嫁者，仲春之月，奔者不禁。”奔者，不待禮聘，因媒請嫁而已矣。”𡩋謂：禮爲夫之姊妹服長殤，年十九至十六。如此，男不必三十而娶，女不必二十而嫁，明矣。此又士大夫之禮。〇冠，江喚反。娶，七住反。譙，在遥反。笄，古兮反。先是，蘇徧反。後是，户豆反。比，毗至反，或如字。得復，扶又反。鰥，古頑反。禮爲，于偽反。服長，丁丈反。"
                },
                {
                    "paragraph": "○夏，楚人圍巢。○秋，滕子來朝。○秦伯使術來聘。",
                    "zhushu": "術，秦大夫。○術，音述。"
                },
                {
                    "paragraph": "○冬，十有二月，戊午，晉人、秦人戰于河曲。",
                    "zhushu": "河曲，晉地。"
                },
                {
                    "paragraph": "不言及，秦、晉之戰已亟，故略之也。",
                    "zhushu": "亟，數也。夫戰必有曲直，以一人主之，二國戰闘數曲，真不可得詳，故略之。不言晉人及秦人戰。○亟，去兾反，數也，注同。"
                },
                {
                    "paragraph": "○季孫行父帥師城諸及鄆。稱帥師，言有難也。",
                    "zhushu": "○難，乃旦反。",
                    "type": 2
                },
                {
                    "paragraph": "十有三年，春，王正月。○夏，五月壬午，陳侯朔卒。○邾子籧篨卒。",
                    "zhushu": "○籧，其居反。篨，直居反。"
                },
                {
                    "paragraph": "○自正月不雨，至于秋七月。○大室屋壞。",
                    "zhushu": "屋者，主於覆蓋，明廟不都壞。〇大，音泰，傳皆同。"
                },
                {
                    "paragraph": "“大室屋壞”者，有壞道也，譏不脩也。“大室”，猶丗室也。",
                    "zhushu": "丗丗有是室，故言丗室。"
                },
                {
                    "paragraph": "周公曰“大廟”，",
                    "zhushu": "爾雅曰：“室有東西廂曰廟。”。"
                },
                {
                    "paragraph": "伯禽曰“大室”，羣公曰“宫”。",
                    "zhushu": "爾雅曰：“宫謂之室，室謂之宮。”然則其實一也，盖尊伯禽而異其名。"
                },
                {
                    "paragraph": "禮，宗廟之事，君親割，",
                    "zhushu": "割牲。"
                },
                {
                    "paragraph": "夫人親春，",
                    "zhushu": "舂粢盛。"
                },
                {
                    "paragraph": "敬之至也。爲社稷之主，而先君之廟壊，極稱之，志不敬也。",
                    "zhushu": "極稱，言屋壞，不復依違其文。○復，扶又反。"
                },
                {
                    "paragraph": "○冬，公如晉。○衛侯㑹公于沓。",
                    "zhushu": "沓，地也。○沓，徒荅反。"
                },
                {
                    "paragraph": "○狄侵衛。○十有二月，己丑，公及晉侯盟，還自晉。“還”者，事未畢也。“自晉”，事畢也。○鄭伯㑹公于棐。",
                    "zhushu": "棐，鄭地。○棐，芳匪反。",
                    "type": 2
                },
                {
                    "paragraph": "十有四年，春，王正月，公至自晉。○邾人伐我南鄙，○叔彭生帥師伐邾。○夏，五月乙亥，齊侯潘卒。",
                    "zhushu": "○潘，浦干反。"
                },
                {
                    "paragraph": "○六月，公㑹宋公、陳侯、衛侯、鄭伯、許伯、曹伯、晉趙盾。癸酉，同盟于新城。",
                    "zhushu": "新城，宋地。"
                },
                {
                    "paragraph": "“同”者，有同也，同外楚也。○秋七月，有星孛入于北斗。“孛”之爲言猶茀也。其曰“入北斗”，斗有環域也。",
                    "zhushu": "據孛于大辰及東方皆不言入，此言入者，明斗有規郭，入其魁中也。劉向曰：“北斗貴星，人君之：象也。茀星，亂臣之𩔗，言邪亂，之臣將並弒其君。”○孛，歩内反。茀，李軌、扶憒反，徐邈扶勿反，一音步勿反，又音弗。邪，俄嗟反。弒，音試。"
                },
                {
                    "paragraph": "○公至自㑹。○晉人納捷菑于邾，弗克納。是郤克也，其曰人，何也？微之也。何爲微之也？長轂五百乗，緜地千里，",
                    "zhushu": "長轂，兵車。四馬曰乗。一乗，甲士三人，歩卒七十二人，五百乗，合三萬七千五百人。緜，猶彌漫。○捷菑，在接反，下側其反。轂，古木反。乗，繩證反。卒，子忽反。"
                },
                {
                    "paragraph": "過宋、鄭、滕、薛，夐入千乗之國，欲變人之主，",
                    "zhushu": "夐，猶逺也。變人之主，謂時邾己立貜且。邾，小國，而言千乗者，大郤克之事。○夐，况盛反。"
                },
                {
                    "paragraph": "至城下然後知，何知之晚也！",
                    "zhushu": "征不廟筭，正其得失，勞師逺渉，乃至城下，邾以義拒，然後方悟。貶之曰“人”，不亦冝乎！○悟，五故反。"
                },
                {
                    "paragraph": "弗克納。未伐而曰“弗克”，何也？弗克其義也。",
                    "zhushu": "非力不足，義不可勝。"
                },
                {
                    "paragraph": "捷菑，晉出也；貜且，齊岀也。",
                    "zhushu": "娕妹之子曰岀。"
                },
                {
                    "paragraph": "貜且，正也；捷菑，不正也。",
                    "zhushu": "正，適。○適，丁歷反。"
                },
                {
                    "paragraph": "○九月甲申，公孫敖卒于齊。奔大夫不言“卒”，而言“卒”，何也？",
                    "zhushu": "據閔二年“公子慶父岀奔莒”後不言卒。"
                },
                {
                    "paragraph": "爲受其喪，不可不卒也。其地，於外也。",
                    "zhushu": "成十七年“公孫嬰齊卒于貍蜃”，傳曰：“其地，未踰竟。”宣八年“仲遂卒于垂”，垂，齊地。然則地或踰竟，或未踰竟。凡大夫卒在常所則不地，地者，皆非其常所，隨其所在而書其地耳，不係於踰竟與不踰竟。○爲，于僞反。貍，力之反。蜃，市軫反。竟音境，並同。"
                },
                {
                    "paragraph": "○齊公子商人弑其君舎。舎未踰年，其曰君，何也？成舎之爲君，所以重商人之弑也。",
                    "zhushu": "舎不成君，則殺者非弒也。○殺其，音試，本又作“弒”。"
                },
                {
                    "paragraph": "啇人其不以國氏，何也？",
                    "zhushu": "據隱四年“衛祝吁弒其君完”，不言公子。"
                },
                {
                    "paragraph": "不以嫌代嫌也。",
                    "zhushu": "春秋以正治不正，不以亂平亂。舎不冝立，有不正之嫌。啇人專權，有當國之嫌。故不書國氏，明不以嫌相代。"
                },
                {
                    "paragraph": "舎之不日，何也？未成爲君也。〇宋子哀來奔。其曰“子哀”，失之也。",
                    "zhushu": "言失其氏族，不知何人。"
                },
                {
                    "paragraph": "○冬，單伯如齊。",
                    "zhushu": "單伯，魯大夫。○單，音善。"
                },
                {
                    "paragraph": "齊人執單伯。私罪也。單伯淫于齊，齊人執之。齊人執子叔姬，叔姬，同罪也。",
                    "zhushu": "",
                    "type": 2
                },
                {
                    "paragraph": "十有五年，春，季孫行父如晉。○三月，宋司馬華孫來盟。",
                    "zhushu": "泰曰：“擅權專國，不君其君，縁其不臣，因曰無君。上司馬、司城皆不名，而此獨名者，以華孫奉使出盟，爲好於我，故書官以見專，録名以存善。○華，户化反。使，所吏反。好，呼報反。見，賢徧反。"
                },
                {
                    "paragraph": "司馬，官也。其以官稱，無君之辭也。來盟者何？前定也。不言“及”者，以國與之也。",
                    "zhushu": "○稱，尺證反，年末注同。"
                },
                {
                    "paragraph": "○夏，曹伯來朝。",
                    "zhushu": "○朝，直遥反。"
                },
                {
                    "paragraph": "○歸公孫敖之䘮。○六月辛丑，朔，日有食之，鼔，用牲于社。○單伯至自齊。大夫執則致，致則名，此其不名，何也？",
                    "zhushu": "據昭十四年意如至自晉，稱名。"
                },
                {
                    "paragraph": "天子之命大夫也。○晉郤缺帥師伐蔡。戊申，入蔡。○秋，齊人侵我西鄙。其曰鄙，逺之也。其逺之，何也？不以難介我國也。",
                    "zhushu": "介，猶近也。○難，乃旦反。介，音界，注同。"
                },
                {
                    "paragraph": "○季孫行父如晉。○冬十有一月，諸侯盟于扈。",
                    "zhushu": "諸侯皆㑹，而公獨不與，故耻而略之。"
                },
                {
                    "paragraph": "○十有二月，齊人來歸子叔姫。其曰“子叔姫”，貴之也。其言“來歸”何也？父母之於子，雖有罪，猶欲其免也。",
                    "zhushu": "凱曰：“書來歸，是見出之辭。有罪之人，猶與貴稱。書之曰子者，蓋父母之恩，欲免罪也。”"
                },
                {
                    "paragraph": "齊侯侵我西鄙，遂伐曹，入其郛。",
                    "zhushu": "郛，郭。○郛，芳浮反。",
                    "type": 2
                },
                {
                    "paragraph": "十有六年，春，季孫行父㑹齊侯于陽榖，齊侯弗及盟。弗及者，内辭也。行父失命矣，齊得内辭也。",
                    "zhushu": "行父出㑹失辭，義無可納，故齊侯以正道拒而弗受。不盟由齊，故得内辭。"
                },
                {
                    "paragraph": "○夏五月，公四不視朔。天子告朔于諸侯，諸侯受乎禰廟，禮也。",
                    "zhushu": "毎月天子以朔政班于諸侯，諸侯受而納之桶廟，告廟以羊。今公自二月不視朔，至于五月，是後視朔之禮遂廢，故子貢欲去其羊。○去，起吕反。"
                },
                {
                    "paragraph": "公四不視朔，公不臣也，以公爲厭政以甚矣。",
                    "zhushu": "天子班朔而公不視，是不臣。○厭，於艶反。"
                },
                {
                    "paragraph": "○六月戊辰，公子遂及齊侯盟于師。亡",
                    "zhushu": "師丘，齊地。○師丘，左氏作“郪丘”，公羊作“犀丘”。"
                },
                {
                    "paragraph": "復行父之盟也。",
                    "zhushu": "春，齊侯不與行父盟，故復使遂脩之。○復行，扶又反，又音服。注“復使”及下注“而復”皆同。"
                },
                {
                    "paragraph": "○秋八月辛未，夫人姜氏薨。",
                    "zhushu": "僖公夫人。"
                },
                {
                    "paragraph": "○毀泉臺。䘮不貳事，貳事，緩䘮也，",
                    "zhushu": "䘮事土哀，而復毁泉臺，是以䘮爲緩。"
                },
                {
                    "paragraph": "以文爲多失道矣。",
                    "zhushu": "緩作主、躋僖公、四不視朔、毀泉臺之𩔖。"
                },
                {
                    "paragraph": "自古爲之，今毀之，不如勿處而已矣。",
                    "zhushu": "若以夫人居之而薨者，但當莫處。"
                },
                {
                    "paragraph": "○楚人、秦人、巴人滅庸。○冬十有一月，宋人弒其君杵臼。",
                    "zhushu": "泰曰：“傳稱人者，衆辭”。衆之所同，則君過可知。又曰：“稱國以弒其君，君惡甚矣。”然則舉國重於書“人”也。○杵，昌吕反。臼，其九反。",
                    "type": 2
                },
                {
                    "paragraph": "十有七年，春，晉人、衛人、陳人、鄭人伐宋。",
                    "zhushu": "衛序陳上，蓋主㑹者降之。"
                },
                {
                    "paragraph": "○夏四月癸亥，葬我小君聲姜。○齊侯伐我西鄙。○六月癸未，公及齊侯盟于榖。諸侯㑹于扈。",
                    "zhushu": "言諸侯者，義與上十五年同。○范云：言諸侯者，義與上十五年同。亦諸侯皆㑹，公獨不與，恥而略之。"
                },
                {
                    "paragraph": "○秋，公至自榖。○冬，公子遂如齊。",
                    "zhushu": "",
                    "type": 2
                },
                {
                    "paragraph": "十有八年，春，王二月丁丑，公薨于臺下。臺下，非正也。○秦伯罃卒。",
                    "zhushu": "○罃，乙耕反。"
                },
                {
                    "paragraph": "○夏五月戊戍，齊人弑其君商人。○六月癸酉，葬我君文公。○秋，公子遂、叔孫得臣如齊。使舉上客，而不稱介，不正其同倫而相介，故列而數之也。",
                    "zhushu": "上客，聘主也。禮，大夫爲卿介。遂與得臣俱爲卿，是以同倫爲副使，故兩言之，明無差降。○使舉，所吏反，注同。介，音界，下同，副使也。數，所主反。"
                },
                {
                    "paragraph": "〇冬十月，子卒。",
                    "zhushu": "子赤也。諸侯在喪，旣葬之稱。"
                },
                {
                    "paragraph": "子卒不日，故也。",
                    "zhushu": "故，殺也。不稱殺，諱也。"
                },
                {
                    "paragraph": "○夫人姜氏歸于齊。惡宣公也。",
                    "zhushu": "姜氏，子赤之母。其子被殺，故大歸也。宣公亦文公之子，其母敬嬴。惡不奉姜氏，惡，烏路反，注同。嬴，音盈，依左傳應作項熊。"
                },
                {
                    "paragraph": "有不待貶絶而罪惡見者，",
                    "zhushu": "泰曰：直書姜氏之歸，則宣公罪惡不貶而自見。"
                },
                {
                    "paragraph": "有待貶絶而惡從之者。",
                    "zhushu": "齊小白以國氏之𩔖是也。"
                },
                {
                    "paragraph": "姪娣者，不孤子之意也。",
                    "zhushu": "言其一人有子，則共飬。〇姪，大結反。娣，音弟。共養，並如子，一讀上九用反，下餘亮反。"
                },
                {
                    "paragraph": "一人有子，三人緩帶。",
                    "zhushu": "共望其禄。"
                },
                {
                    "paragraph": "一曰：就賢也。",
                    "zhushu": "若並有子，則就其賢，謂年同也。宣公不奉哀姜，非此之謂，故惡之。"
                },
                {
                    "paragraph": "○季孫行父如齊。○莒弑其君庻其。",
                    "zhushu": "傳例曰：稱國以弒其君，君惡甚矣。"
                }
            ]
        },
        {
            "name": "宣公第七",
            "paragraphs": [
                {
                    "paragraph": "宣公第七",
                    "zhushu": "〇名捷，子赤庻兄。匡王五年，即位。",
                    "type": 1
                },
                {
                    "paragraph": "元年，春，王正月，公即位。繼故而言即位，與聞乎故也。",
                    "zhushu": "○與聞，音豫。下注亦同。"
                },
                {
                    "paragraph": "○公子遂如齊逆女。",
                    "zhushu": "不譏䘮娶者，不待貶絶，而罪惡自見。桓三年傳曰：“逆女，親者也；使大夫，非正也。”○自見，賢徧反。"
                },
                {
                    "paragraph": "三月，遂以夫人婦姜至自齊。其不言氏，䘮未畢，故略之也。",
                    "zhushu": "夫人不能以禮自固，故與有貶。"
                },
                {
                    "paragraph": "其曰婦，縁姑言之之辭也。遂之挈，由上致之也。",
                    "zhushu": "上，謂宣公。○挈，苦結反。"
                },
                {
                    "paragraph": "○夏，季孫行父如齊。○晉放其大夫胥甲父于衛。放，猶屏也。",
                    "zhushu": "屏，除。"
                },
                {
                    "paragraph": "稱國以放，放無罪也。○公㑹齊侯于平州。",
                    "zhushu": "平州，齊地。離㑹，故不致。"
                },
                {
                    "paragraph": "○公子遂如齊。○六月，齊人取濟西田。内不言取，言取，授之也，以是爲賂齊也。",
                    "zhushu": "宣公弑立，賂齊以自輔。恥賂之，故書齊取。"
                },
                {
                    "paragraph": "○秋，邾子來朝。",
                    "zhushu": "○朝，直遥反。"
                },
                {
                    "paragraph": "○楚子、鄭人侵陳，遂侵宋。遂，繼事也。○晉趙盾帥師救陳。善救陳也。",
                    "zhushu": "○盾，徒本反。"
                },
                {
                    "paragraph": "○宋公、陳侯、衞侯、曹伯㑹晉師于棐林，伐鄭。",
                    "zhushu": "棐林，鄭地。○棐，芳尾反，又音匪。"
                },
                {
                    "paragraph": "列數諸侯而㑹晉趙盾，大趙盾之事也。",
                    "zhushu": "大其衛中國，攘夷狄。〇數，所主反。攘，而羊反。"
                },
                {
                    "paragraph": "其曰師，何也？",
                    "zhushu": "據言㑹晉師，不言㑹晉趙盾。"
                },
                {
                    "paragraph": "以其大之也。",
                    "zhushu": "以諸侯大趙盾之事，故言“帥師者，衆大之辭”。"
                },
                {
                    "paragraph": "于棐林，地而後伐鄭，疑辭也。此其地何？則著其美也。",
                    "zhushu": "泰曰：“夫救災恤患，其道冝速，而方云㑹于棐林，然後伐鄭，狀似伐鄭有疑，須㑹乃定。曰：非也。欲美趙盾之功，故詳録其㑹地。”"
                },
                {
                    "paragraph": "○冬，晉趙穿帥師侵崇。",
                    "zhushu": "○穿，音川。"
                },
                {
                    "paragraph": "○晉人、宋人伐鄭。伐鄭，所以救宋也。",
                    "zhushu": "時楚、鄭侵宋。",
                    "type": 2
                },
                {
                    "paragraph": "二年，春，王二月壬子，宋華元帥師及鄭公子歸生帥師戰于大𣗥，宋師敗績，獲宋華元。",
                    "zhushu": "大𣗥，宋地。○華，户化反。"
                },
                {
                    "paragraph": "獲者，不與之辭也，",
                    "zhushu": "華元得衆甚賢，故不與鄭獲之。"
                },
                {
                    "paragraph": "言盡其衆以救其將也。",
                    "zhushu": "先言敗績而後言獲，知華元得衆心，軍敗而後見獲。晉與秦戰于韓，未言敗績而君已獲，知晉侯不得衆心明矣。○盡，子忍反。"
                },
                {
                    "paragraph": "以三軍敵華元，華元雖獲，不病矣。",
                    "zhushu": "何休曰：“書獲，皆生也。如欲不病華元，當有變文。”鄭君釋之曰：“將帥見獲，師敗可知，不當復書“師敗績。此兩書之者，明宋師懼華元見獲，皆堨力以救之，無奈不勝敵耳。華元有賢行，得衆如是，雖師敗身獲，適明其美，不傷賢行。今兩書敗、獲，非變文如何？”"
                },
                {
                    "paragraph": "○秦師伐晉。○夏，晉人、宋人、衞人、陳人侵鄭。○秋，九月乙丑，晉趙盾弑其君夷皐。穿弑也。",
                    "zhushu": "穿，趙盾從父昆弟。"
                },
                {
                    "paragraph": "盾不弑，而曰盾弑，何也？以罪盾也。其以罪盾，何也？曰：靈公朝諸大夫而暴彈之，",
                    "zhushu": "暴，殘暴。〇朝，直遥反。彈，徒丹反，又徒旦反。"
                },
                {
                    "paragraph": "觀其辟丸也。趙盾入諌，不聽，出亡，至於郊，",
                    "zhushu": "禮，三諌不聽，則去，待放於竟三年，君賜之環，則還；賜之玦，則往。必三年者，古疑獄三年而後斷。易曰：“繼用徽纆，示于叢𣗥，三歳不得，凶”是也。自嫌有罪當誅，故三年不敢去。〇辟，音避。竟，音境。玦，古穴反。杜元凱云：“如環而不連。”斷，丁亂反。徽，許歸反。纆，亡北反。徽、纆，皆䋲也。三股曰徽，兩股曰纆。"
                },
                {
                    "paragraph": "趙穿弑公，而後反趙盾。",
                    "zhushu": "招使還。"
                },
                {
                    "paragraph": "史狐書賊曰：“趙盾弑公。”",
                    "zhushu": "史，國史，掌書記事。狐，其名。"
                },
                {
                    "paragraph": "盾曰：“天乎！天乎！予無罪，",
                    "zhushu": "告天，言己無弑君之罪。"
                },
                {
                    "paragraph": "孰爲盾而忍弑其君者乎？”",
                    "zhushu": "廻己易他，誰作盾而當忍弒君者乎？〇孰爲盾，絶句。孰，誰也。"
                },
                {
                    "paragraph": "史狐曰：“子爲正卿，入諌不聽，出亡不逺，君弑，反不討賊，則志同。",
                    "zhushu": "志同，穿也。"
                },
                {
                    "paragraph": "志同則書重，非子而誰？”",
                    "zhushu": "盾是正卿，又賢，故言重。"
                },
                {
                    "paragraph": "故書之曰“晉趙盾弑其君夷臯”者，過在下也。",
                    "zhushu": "鄭嗣曰：“成十八年，晉弑其君州蒲，傳曰：“稱國以弑其君，君惡甚矣。”然則稱臣以弑，罪在臣下也。趙盾弑其君，不言罪而曰過者，言非盾親弑，有不討賊之過。”〇惡甚，如字，又烏路反。"
                },
                {
                    "paragraph": "曰：於盾也，見忠臣之至；於許丗子止，見孝子之至。",
                    "zhushu": "邵曰：“盾以亡不岀竟，反不討賊，受弒君之罪，忠不至故也。止以父病不知甞藥，受弑父之罪，孝不至故也。”〇見忠，賢徧反，或如字，下同。"
                },
                {
                    "paragraph": "〇冬，十月乙亥，天王崩。",
                    "zhushu": "匡王也。",
                    "type": 2
                },
                {
                    "paragraph": "三年，春，王正月，郊牛之口傷。之口，緩辭也。傷自牛作也。",
                    "zhushu": "牛自，傷口，非備災之道，不至也，故以緩辭言之。"
                },
                {
                    "paragraph": "改卜牛，牛死，乃不郊，事之變也。",
                    "zhushu": "牛無故自傷其口，易牛改卜，復死，乃廢郊禮，此事之變異。〇復，扶又反。"
                },
                {
                    "paragraph": "乃者，亡乎人之辭也，",
                    "zhushu": "譏宣公不恭，致天變。"
                },
                {
                    "paragraph": "猶三望。〇葬匡王。○楚子伐陸渾戎。",
                    "zhushu": "○渾，户門反，又户困反。"
                },
                {
                    "paragraph": "○夏，楚人侵鄭。〇秋，赤狄侵齊。○宋師圍曹。○冬，十月丙戍，鄭伯蘭卒。〇葬鄭穆公。",
                    "zhushu": "",
                    "type": 2
                },
                {
                    "paragraph": "四年，春，王正月，公及齊侯平莒及郊，莒人不肯。及者，内爲志焉爾。平者，成也。不肯者，可以肯也。",
                    "zhushu": "凱曰：“君子不念舊惡，况爲大國所和乎？”〇郯，音談，國名也。"
                },
                {
                    "paragraph": "公伐莒，取向。",
                    "zhushu": "向，莒邑。○向，書亮反。"
                },
                {
                    "paragraph": "伐猶可，取向甚矣。",
                    "zhushu": "以義兵討不平，未若不用兵，以義使平者也，故曰猶可也。"
                },
                {
                    "paragraph": "莒人辭不受治也。",
                    "zhushu": "乘義取邑，所以不服。"
                },
                {
                    "paragraph": "伐莒，義兵也；",
                    "zhushu": "討不釋怨。"
                },
                {
                    "paragraph": "取向，非也，乗義而爲利也。",
                    "zhushu": "〇爲，如字，又于僞反。"
                },
                {
                    "paragraph": "〇秦伯稻卒。○夏六月，乙酉，鄭公子歸生弒其君夷。○赤狄侵齊。○秋，公如齊。公至自齊。〇冬，楚子伐鄭。",
                    "zhushu": "",
                    "type": 2
                },
                {
                    "paragraph": "五年，春，公如齊。○夏，公至自齊。〇秋，九月，齊髙固來逆子叔姬。諸俟之。嫁子於大夫，主大夫以與之。",
                    "zhushu": "㛰禮，主人設几筵于廟，以待迎者。諸侯、大夫尊卑不敵，故使大夫爲之主。○迎，魚敬反。"
                },
                {
                    "paragraph": "“來”者，接内也。不正其接内，故不與夫婦之稱也。",
                    "zhushu": "來者，謂髙固。髙固，齊之大夫，而今與君接㛰姻之禮，故不言逆女。○稱，尺證反。"
                },
                {
                    "paragraph": "○叔孫得臣卒。○冬，齊髙固及子叔姫來。“及”者，及吾子叔姫也。爲使來者，不使得歸之意也。",
                    "zhushu": "髙固受使來聘，而與婦俱歸，故書“及”以明非禮。莊二十七年冬，“杞伯姫來”，僖二十八年秋，“犯伯姬來”，皆不言所及，是使得歸之意。〇受使，所吏反。"
                },
                {
                    "paragraph": "○楚人伐鄭。",
                    "zhushu": "",
                    "type": 2
                },
                {
                    "paragraph": "六年，春，晉趙盾、衛孫免侵陳。此帥師也，其不言帥師，何也？",
                    "zhushu": "據元年“趙盾帥師救陳”言帥師也。"
                },
                {
                    "paragraph": "不正其敗前事，故不與帥師也。",
                    "zhushu": "元年救，而今更侵之。"
                },
                {
                    "paragraph": "○夏四月。○秋，八月，螽。",
                    "zhushu": "○螽，音終。"
                },
                {
                    "paragraph": "○冬十月。",
                    "zhushu": "",
                    "type": 2
                },
                {
                    "paragraph": "七年，春，衞侯使孫良夫來盟。來盟者，前定也。不言“及”者，以國與之。不言其人，亦以國與之。不日，前定之盟不日。○夏，公㑹齊。俟伐萊。",
                    "zhushu": "○萊，音來，國名。"
                },
                {
                    "paragraph": "○秋，公至自伐萊。○大旱。○冬，公㑹晉侯、宋公、衞侯、鄭伯、曹伯于黒壤。",
                    "zhushu": "黒壤，某地。〇壤，人丈反。",
                    "type": 2
                },
                {
                    "paragraph": "八年，春，公至自㑹。○夏，六月，公子遂如齊，至黃乃復。",
                    "zhushu": "蓋有疾而還。黃，齊地。"
                },
                {
                    "paragraph": "“乃”者，亡乎人之辭也。",
                    "zhushu": "鄭嗣曰：“大夫受命而出，雖死，以尸將事。今遂以疾而還，失禮違命，故曰亡乎人，言魯使不得其人也。”"
                },
                {
                    "paragraph": "“復”者，事畢也，不專公命也。",
                    "zhushu": "遂以疾反，而加事畢之文者，是不使遂專命還。"
                },
                {
                    "paragraph": "○辛巳，有事于大廟。",
                    "zhushu": "○大，音泰，下注同。"
                },
                {
                    "paragraph": "仲遂卒于垂。",
                    "zhushu": "𥙊于大廟之日，而知仲遂卒。垂，齊地。"
                },
                {
                    "paragraph": "爲若反命而後卒也。",
                    "zhushu": "先書復，後言卒，使若遂已反命于君，而後卒于垂。"
                },
                {
                    "paragraph": "此公子也，其曰仲，何也？䟽之也。",
                    "zhushu": "僖十六年傳曰：“大夫不言公子、公孫，䟽之也。”"
                },
                {
                    "paragraph": "何爲䟽之也？是不卒者也。",
                    "zhushu": "遂與宣公共弑子赤。"
                },
                {
                    "paragraph": "不䟽，則無用見其不卒也。",
                    "zhushu": "若書公子，則與正卒者同，故去公子以見之。○見其，賢徧反，注同。故去，起吕反，下文及注同。"
                },
                {
                    "paragraph": "則其卒之何也？",
                    "zhushu": "據公子翬不書卒。〇子翬，許韋反。"
                },
                {
                    "paragraph": "以譏乎宣也。其譏乎宣，何也？聞大夫之䘮，則去樂卒事。",
                    "zhushu": "去籥萬，卒𥙊事。言今不然。"
                },
                {
                    "paragraph": "壬午，猶繹。“猶”者，可以已之辭也。“繹”者，祭之旦日之享賔也。萬入去籥，",
                    "zhushu": "萬，舞名。籥，管也。○繹，音亦，爾雅云：“又𥙊也。”享，許丈反。籥，餘若反，管也。"
                },
                {
                    "paragraph": "以其爲之變，譏之也。",
                    "zhushu": "内舞去籥，惡其聲聞。此爲卿變於常禮，是知其不可而爲之。〇爲之，于僞反，注“爲卿變”同。惡其，烏路反。"
                },
                {
                    "paragraph": "○戊子，夫人熊氏薨。",
                    "zhushu": "宣公妾母，○左氏作“嬴氏”。"
                },
                {
                    "paragraph": "○晉師、白狄伐秦。○楚人滅舒、鄝。",
                    "zhushu": "○舒鄝，音了，本又作“蓼”，國名也。"
                },
                {
                    "paragraph": "〇秋，七月甲子，日有食之，旣。○冬，十月己丑，葬我小君頃熊。",
                    "zhushu": "丈夫人姜氏大歸于齊。故宣公立己妾母爲夫人，君以夫人禮卒葬之，故主書者不得不以爲夫人，義與成風同。○頃熊，音傾，左氏作敬嬴。"
                },
                {
                    "paragraph": "雨，不克葬。葬旣有日，不爲雨止，禮也。雨，不克葬，䘮不以制也。",
                    "zhushu": "徐邈曰：“案經文是己丑之日葬，䘮旣岀而遇雨，若未及己丑而却期，無爲逆書此日葬。禮，䘮事有進無退。又士䘮禮有“潦車載簔笠”，則人君之張設，固兼備矣。禮，先遷柩於廟，其明昧爽而引，旣及葬日之晨，則祖行遣奠之禮設矣。故雖雨猶終事，不敢停柩乆次。”〇不爲，于僞反。潦，音老。蓑，素禾反。笠，音立。張，如字，又陟亮反。柩，其又反，尸在棺曰柩。昧，音妹。引，以刃反，又如字。遣奠，弃戰反。"
                },
                {
                    "paragraph": "庚寅，日中而克葬，而，緩辭也，足乎日之辭也。○城平陽。○楚師伐陳。",
                    "zhushu": "",
                    "type": 2
                },
                {
                    "paragraph": "九年，春，王正月，公如齊。",
                    "zhushu": "有母之䘮而行朝㑹，非禮。〇朝，直遥反。"
                },
                {
                    "paragraph": "公至自齊。○夏，仲孫蔑如京師。○齊侯伐萊。○秋，取根牟。○八月，滕子卒。○九月，晉侯、宋公、衞侯、鄭伯、曹伯㑹于扈。○晉荀林父帥師伐陳。○辛酉，晉侯黒臀卒。于扈。其地，於外也。其日，未踰竟也。",
                    "zhushu": "外，謂國都之外。諸侯卒於路寢，則不地。傳例曰：“諸侯正卒則日，不正則不日。”舊說踰竟亦不日，然則諸侯不正，而與未踰竟無以别之矣。案襄七年，鄭伯卒于操，此年晉侯卒于扈，文正與襄二十六年許男卒於楚同。恐後人謂操、扈是國，故於疑似之際，每爲發傳，日未踰竟也。○臀，徒門反。竟，音境。以别，彼列反。操，七報反。"
                },
                {
                    "paragraph": "○冬，十月癸酉，衛侯鄭卒。○宋人圍滕。○楚子伐鄭。○晉郤缺帥師救鄭。",
                    "zhushu": "○郤，去逆反。缺，傾雪反。"
                },
                {
                    "paragraph": "〇陳殺其大夫泄冶。",
                    "zhushu": "○泄，息列反。冶，音也。"
                },
                {
                    "paragraph": "稱國以殺其大夫，殺無罪也。泄冶之無罪如何？陳靈公通于夏徴舒之家，公孫寧、儀行父亦通于其家，",
                    "zhushu": "二人，陳大夫。○夏，戸雅反。"
                },
                {
                    "paragraph": "或衣其衣，或衷其𥜗，",
                    "zhushu": "衷者，𥜗在衷也。〇衣其衣，上於旣反，下如字。襦，而朱反。在衷，本又作“裏”，音里。"
                },
                {
                    "paragraph": "以相戲於朝。",
                    "zhushu": "○朝，直遥反。"
                },
                {
                    "paragraph": "泄冶聞之，入諌曰：“使國人聞之則猶可，使仁人聞之則不可。”君愧於泄冶，不能用其言而殺之。",
                    "zhushu": "",
                    "type": 2
                },
                {
                    "paragraph": "十年，春，公如齊。公至自齊。齊人歸我濟西田。公娶齊，齊由以爲兄弟，反之。",
                    "zhushu": "齊由以㛰族，故還魯田。爾雅釋親曰：“婦之黨爲㛰兄弟。”○娶，七住反。"
                },
                {
                    "paragraph": "不言來，公如齊受之也。○夏，四月，丙辰，日有食之。○己巳，齊侯元卒。",
                    "zhushu": "傳例曰：“言日不言朔，食晦日。”則此丙辰，晦之日也。己巳在晦日之下，五月之上，推㝷義例，當是閏月矣。又六年傳曰：“閠月者，附月之餘日。”言閏承前月而受其餘日，故書閏月之日，繫前月之下。蓋史䇿常法，文有定例，閏有常體，無嫌不明，故不復毎月發傳。哀五年公羊傳曰：“閏月不書，此何以書？”推此言之，則春秋固有在閏月而不冠以閏者矣。至於閏不告月，猶朝于廟，閏月葬齊景公，不正其閏，無以言其事，故書，見變禮。○不復，扶又反，下注復同。不冠，工亂反。猶朝，直遥反。見變，賢徧反。"
                },
                {
                    "paragraph": "○齊崔氏出奔衛。氏者，舉族而出之之辭也。",
                    "zhushu": "何休曰：“氏者，譏丗卿也。即稱氏爲舉族而岀，尹氏卒，寧可復以爲舉族死乎？鄭君釋之曰：“云舉族死，是何妖問甚乎？“舉族而岀之之辭”者，固譏丗卿也。崔杼以丗卿專權，齊人惡其族，今出奔，旣不欲其身反，又不欲國立其宗後，故孔子順而書之曰“崔氏出奔䘙”。若其舉族盡去之爾。”○崔杼，直吕反。惡其，烏路反。"
                },
                {
                    "paragraph": "○公如齊。五月，公至自齊。○癸巳，陳夏徴舒弒其君平國。○六月，宋師伐滕。",
                    "zhushu": "月者，蓋爲下齊惠公葬速起。○爲，于僞反。"
                },
                {
                    "paragraph": "○公孫歸父如齊，葬齊惠公。○晉人、宋人、衞人、曹人伐鄭。○秋，天王使王季子來聘。其曰王季，王子也。其曰子，尊之也。",
                    "zhushu": "子者，人之貴稱。○稱，尺證反。"
                },
                {
                    "paragraph": "聘，問也。○公孫歸父帥師伐邾，取繹。",
                    "zhushu": "○繹，音亦。"
                },
                {
                    "paragraph": "○大水。○季孫行父如齊。冬，公孫歸父如齊。○齊侯使國佐來聘。〇饑。",
                    "zhushu": "〇饑，本或作飢，居疑反。"
                },
                {
                    "paragraph": "楚子伐鄭。",
                    "zhushu": "",
                    "type": 2
                },
                {
                    "paragraph": "十有一年，春，王正月。○夏，楚子、陳侯、鄭伯盟于夷陵。",
                    "zhushu": "夷陵，齊地，○左氏作辰陵。"
                },
                {
                    "paragraph": "○公孫歸父㑹齊人伐莒。○秋，晉侯㑹狄于櫕函。",
                    "zhushu": "櫕函，狄地。○函，音咸。"
                },
                {
                    "paragraph": "不言及，外狄也。",
                    "zhushu": "所以異之於諸夏。〇夏，户雅反。"
                },
                {
                    "paragraph": "○冬，十月，楚人殺陳夏徵舒。",
                    "zhushu": "變楚子言人者，弑君之賊，若曰人人所得殺也。其月，謹之。"
                },
                {
                    "paragraph": "此入而殺也，其不言入，何也？",
                    "zhushu": "據入國乃得殺。"
                },
                {
                    "paragraph": "外徵舒於陳也。其外徴舒於陳，何也？",
                    "zhushu": "據徴舒陳大夫，不應外。"
                },
                {
                    "paragraph": "明楚之討有罪也。",
                    "zhushu": "雍曰：“經若書楚子入陳殺夏徵舒者，則入者内不受，是無以表徴舒之悖逆，楚子之得正。”○悖，𥙷對反。"
                },
                {
                    "paragraph": "丁亥，楚子入陳。入者，内弗受也。日入，惡入者也。何用弗受也？不使夷狄爲中國也。",
                    "zhushu": "楚子入陳，納淫亂之人，執國威柄，制其君臣，傎倒上下，錯亂邪正，是以夷狄爲中國。○惡，烏路反。傎，丁田反，本又作顚。邪，似嗟反。"
                },
                {
                    "paragraph": "納公孫寧、儀行父于陳。納者，内弗受也。輔人之不能民而討，猶可；",
                    "zhushu": "雍曰：“輔相鄰國，有不能治民者，而討其罪人則可，而曰猶可者，明鄰國之君無輔相之道。○輔相，息亮反，下“輔相”同。"
                },
                {
                    "paragraph": "入人之國，制人之上下，使不得其君臣之道，不可。",
                    "zhushu": "二人與君昏淫，當絶，而楚強納之，是制人之上下。○強，其丈反，一音其良反。",
                    "type": 2
                },
                {
                    "paragraph": "十有二年，春，葬陳靈公。",
                    "zhushu": "傳例曰：“失德不葬。君弑，賊不討，不葬，以罪下也。日卒時葬，正也。靈公淫夏姫，殺泄冶，臣子不能討賊，踰三年然後葬，而日卒時葬，何邪？泰曰：“楚已討之矣，臣子雖欲討之，無所討也，故君子即而恕之，以申臣子之恩。稱國以殺大夫，則靈公之罪不嫌不明。書葬以表討賊，不言靈公無罪也。踰三年而後葬，則國亂居可知矣。”非日月小有前却，則書時不嫌。○弒，音試。夏，户雅反。"
                },
                {
                    "paragraph": "○楚子圍鄭。○夏，六月乙卯，晉荀林父帥師及楚子戰于邲，",
                    "zhushu": "邲，鄭地。○邲，皮必反。"
                },
                {
                    "paragraph": "晉師敗績。績，功也。功，事也。日其敗事也。〇秋，七月。○冬，十有二月，戊寅，楚子滅蕭。晉人、宋人、衛人、曹人同盟于清丘。",
                    "zhushu": "清丘，衛地。"
                },
                {
                    "paragraph": "宋師伐陳。〇衛人救陳。",
                    "zhushu": "",
                    "type": 2
                },
                {
                    "paragraph": "十有三年，春，齊師伐莒。夏，楚子伐宋。秋，螽。冬，晉殺其大夫先榖。",
                    "zhushu": "○榖，户木反，一本作“縠”。",
                    "type": 2
                },
                {
                    "paragraph": "十有四年，春，衛殺其大夫孔逹。〇夏，五月壬申，曹伯壽卒。○晉侯伐鄭。○秋，九月，楚子圍宋。〇葬曹文公。○冬，公孫歸父㑹齊侯于榖。",
                    "zhushu": "",
                    "type": 2
                },
                {
                    "paragraph": "十有五年，春，公孫歸父㑹楚子于宋。〇夏，五月，宋人及楚人平。平者，成也，善其量力而反義也。",
                    "zhushu": "各自知力，不能相制，反共和之義。",
                    "type": 2
                },
                {
                    "paragraph": "人者，衆辭也。平稱衆，上下欲之也。外平不道，以吾人之存焉道之也。",
                    "zhushu": "吾人，謂大夫歸父。"
                },
                {
                    "paragraph": "○六月癸卯，晉師滅赤狄潞氏，以潞子嬰兒歸。滅國有三術：",
                    "zhushu": "術，猶道也。○潞氏，音路。嬰，一盈反。"
                },
                {
                    "paragraph": "中國謹日，卑國月，夷狄不日。",
                    "zhushu": "卑國，謂附庸之屬。襄六年傳曰：“中國日，卑國月，夷狄時。”此謂三術。"
                },
                {
                    "paragraph": "其曰“潞子嬰兒”，賢也。○秦人伐晉。○王札子殺召伯、毛伯。王札子者，當上之辭也。殺召伯、毛伯，不言其何也？",
                    "zhushu": "解經不言殺其大夫。○札，側八反。召，上照反。"
                },
                {
                    "paragraph": "兩下相殺也。兩下相殺，不志乎春秋，此其志，何也？矯王命以殺之，非忿怒相殺也，故曰以王命殺也。",
                    "zhushu": "以王命殺，謂言王札子殺召伯、毛伯，是知以王命而殺之。○矯，居表反。"
                },
                {
                    "paragraph": "以王命殺，則何志焉？爲天下主者，天也；繼天者，君也；君之所存者，命也。爲人臣而侵其君之命而用之，是不臣也；爲人君而失其命，是不君也。君不君，臣不臣，此天下所以傾也。○秋，螽。○仲孫蔑㑹齊髙固于無婁。",
                    "zhushu": "無婁，𣏌邑。○婁，力侯反。"
                },
                {
                    "paragraph": "○初稅畒。初者，始也。古者什一，",
                    "zhushu": "一夫一婦佃田百畒，以共五口父母妻子也。又受田十畒，以爲公田。公田在内，私田在外。此一夫一婦爲耕百一十畒。〇稅，始銳反，賦也。什一，音十，十稅一也。佃，音田，又徒徧反。共，音恭。"
                },
                {
                    "paragraph": "藉而不稅。",
                    "zhushu": "藉此公田而収其入，言不稅民。"
                },
                {
                    "paragraph": "初稅畒，非正也。古者三百歩爲里，名曰井田。井田者，九百畒，公田居一。",
                    "zhushu": "出除公田八十畒，餘八百二十畒。故井田之法，八家共一井八百畒，餘二十畒，家各二畒半爲廬舎。〇廬，力魚反。"
                },
                {
                    "paragraph": "私田稼不善，則非吏；",
                    "zhushu": "非，責也。吏，田畯也。言吏急民，使不得營私田。○畯，音俊，田大夫也。"
                },
                {
                    "paragraph": "公田稼不善，則非民。",
                    "zhushu": "民勤私也。"
                },
                {
                    "paragraph": "初稅畒者，非公之去公田而履畒十取一也，以公之與民爲已悉矣。",
                    "zhushu": "悉，謂盡其力。○去，如字，又起吕反。"
                },
                {
                    "paragraph": "古者公田爲居，",
                    "zhushu": "八家共居。"
                },
                {
                    "paragraph": "井竈，葱韭盡取焉。",
                    "zhushu": "損其廬舎，家作一園，以種五菜，外種楸桑，以備飬生送死。〇韭，音九。楸，音秋。"
                },
                {
                    "paragraph": "○冬，蝝生。蝝，非災也，其曰“蝝”，非稅畒之災也。",
                    "zhushu": "凢春秋記災，未有言生者。蝝之言縁也。縁宣公稅畒，故生此災以責之。非，責也。〇蝝，以全反。劉歆云：“此蚍蜉子。”董仲舒云：“蝗子。”字林：“尹絹反。”"
                },
                {
                    "paragraph": "○饑。",
                    "zhushu": "",
                    "type": 2
                },
                {
                    "paragraph": "十有六年，春，王正月，晉人滅赤狄甲氏及留吁。",
                    "zhushu": "甲氏、留吁，亦狄别種。晉旣滅潞氏，今又并盡其餘邑也。滅夷狄時，賢嬰兒，故㓕其餘邑，猶月。〇吁，許于反。種，章勇反。并，必政反。"
                },
                {
                    "paragraph": "○夏，成周宣榭災。",
                    "zhushu": "成周，東周，今之洛陽。宣榭，宣王之榭。爾雅曰：“室有東西廂曰廟，無東西廂有室曰寢，無室曰榭。”傳例曰：“國曰災，邑曰火。”○榭，音謝，本或作“謝”。災，左氏作“火”。"
                },
                {
                    "paragraph": "周災，不志也，其曰宣榭，何也？以樂器之所藏目之也。",
                    "zhushu": "移風易俗，莫善於樂，是故善其器。"
                },
                {
                    "paragraph": "○秋，郯伯姫來歸。",
                    "zhushu": "爲夫家所遣。"
                },
                {
                    "paragraph": "○冬，大有年。五榖大熟爲大有年。",
                    "zhushu": "",
                    "type": 2
                },
                {
                    "paragraph": "十有七年，春，王正月庚子，許男錫我卒。",
                    "zhushu": "○錫，星歷反。"
                },
                {
                    "paragraph": "○丁未，蔡侯由卒。○夏，葬許昭公。○葬蔡文公。○六月癸卯，日有食之。○己未，公㑹晉侯、衛侯、曹伯、邾子，同盟于斷道。",
                    "zhushu": "巳未，亦閏月之日。斷道，晉地。○斷，徒短反，一音短。"
                },
                {
                    "paragraph": "同者，有同也，同外楚也。○秋，公至自㑹。○冬，十有一月壬午，公弟叔肹卒。其曰“公弟叔肹”，賢之也。其賢之何也？宣弑而非之也。",
                    "zhushu": "宣公殺子赤，叔肹非責之。○肹，許乙反。"
                },
                {
                    "paragraph": "非之則胡爲不去也？曰：兄弟也，何去而之？",
                    "zhushu": "言無所至。"
                },
                {
                    "paragraph": "與之財，則曰：“我足矣。”",
                    "zhushu": "宣公與之財物，則言自足以距之。"
                },
                {
                    "paragraph": "織屨而食，",
                    "zhushu": "織屨，賣以易食。○屨，九具反。"
                },
                {
                    "paragraph": "終身不食宣公之食。君子以是爲通恩也，以取貴乎春秋。",
                    "zhushu": "泰曰：“宣公弑逆，故其禄不可受。兄弟無絶道，故雖非而不去。論情可以明親親，言義足以厲不軌。書曰“公弟”，不亦冝乎！”",
                    "type": 2
                },
                {
                    "paragraph": "十有八年，春，晉侯、衞丗子臧伐齊。",
                    "zhushu": "○臧，子郎反。"
                },
                {
                    "paragraph": "○公伐𣏌。○夏，四月。○秋，七月，邾人戕繒子于繒。戕，猶殘也，挩，殺也。",
                    "zhushu": "挩，謂捶打殘賊而殺地于繒，惡其臣子不能距難。○戕，在良反，殘也，賊也，猶殺也。繒，本或作“鄫”，在陵反。挩殺，他活反，又徒活反，捶打也。字林云：“木杖。”或作“撲”，普木反。捶，章蘂反。打，音頂。惡其，烏路反。難，乃旦反。"
                },
                {
                    "paragraph": "〇甲戍，楚子吕卒。",
                    "zhushu": "啇臣子莊王。〇“子吕”，左氏作“旅”。"
                },
                {
                    "paragraph": "夷狄不卒，卒，少進也。卒而不日，日，少進也。日而不言正不正，簡之也。",
                    "zhushu": "中國君日卒，正也；不日，不正也。今進夷狄，直舉其日，而不論正之與不正。"
                },
                {
                    "paragraph": "○公孫歸父如晉。○冬，十月壬戍，公薨于路寢。路寢，正寢也。○“歸父還自晉”，還者，事未畢也。",
                    "zhushu": "莊八年“秋，師還”是也。"
                },
                {
                    "paragraph": "自晉，事畢也。與人之子守其父之殯，",
                    "zhushu": "人之子，謂歸父子也。言成公與歸父子共守宣公殯。"
                },
                {
                    "paragraph": "捐殯而奔其父之使者，是亦奔父也。",
                    "zhushu": "捐，棄也。奔，猶逐也。言成公棄父之殯，逐父之使。使，謂歸父也。父命未反，而已逐之，是與親奔父無異。〇捐，以全反。"
                },
                {
                    "paragraph": "至檉，遂奔齊”，遂，繼事也。",
                    "zhushu": "杜預曰：“檉，魯竟外，故不言出。”○檉，尹貞反，左氏作“笙”。竟，音境。"
                }
            ]
        },
        {
            "name": "成公第八",
            "paragraphs": [
                {
                    "paragraph": "成公第八",
                    "zhushu": "〇名黑肱，定王十七年即位。",
                    "type": 1
                },
                {
                    "paragraph": "元年春，王正月，公即位。○二月辛酉，葬我君宣公。○無冰。終時無冰則志，此未終時而言無冰，何也？",
                    "zhushu": "言終寒時無冰，當志之耳。今方建丑之月，是寒時未終。"
                },
                {
                    "paragraph": "終無冰矣，加之寒之辭也。",
                    "zhushu": "周二月，建丑之月，夏之十二月也。比月旣是常寒之月，於寒之中又加甚常年，過此無冰，終無復冰矣。○夏之，户雅反。復，扶又反。"
                },
                {
                    "paragraph": "○三月，作丘甲。",
                    "zhushu": "周禮：“九夫爲井，四井爲邑，四邑爲丘。”丘十六并。甲，鎧也。〇鎧，開代反。"
                },
                {
                    "paragraph": "作，爲也。丘爲甲也。",
                    "zhushu": "使一丘之民皆作甲。"
                },
                {
                    "paragraph": "丘甲，國之事也。丘作甲，非正也。丘作甲之爲非正，何也？古者立國家，百官具，農工皆有職以事上。古者有四民：有士民，",
                    "zhushu": "學習道藝者。"
                },
                {
                    "paragraph": "有商民，",
                    "zhushu": "通四方之貨者。"
                },
                {
                    "paragraph": "有農民，",
                    "zhushu": "播殖耕稼者。"
                },
                {
                    "paragraph": "有工民。",
                    "zhushu": "巧心勞手以成噐物者。"
                },
                {
                    "paragraph": "夫甲，非人人之所能爲也。",
                    "zhushu": "各有業也。○夫，音符。"
                },
                {
                    "paragraph": "丘作甲，非正也。○夏，臧孫許及晉侯盟于赤𣗥。",
                    "zhushu": "赤𣗥，晉地。"
                },
                {
                    "paragraph": "○秋，王師敗績于貿戎。",
                    "zhushu": "貿戎，地。〇貿，音荗，左氏作“茅”。戎。"
                },
                {
                    "paragraph": "不言戰，莫之敢敵也。爲尊者諱敵不諱敗，",
                    "zhushu": "諱敵，使莫二也。不諱敗，容有過否。○爲，于僞反。"
                },
                {
                    "paragraph": "爲親者諱敗不諱敵，",
                    "zhushu": "諱敗，惜其毀折也。不諱敵，諸侯有列國。"
                },
                {
                    "paragraph": "尊尊親親之義也。",
                    "zhushu": "尊則無敵，親則保全。尊謂王，親謂魯。"
                },
                {
                    "paragraph": "然則孰敗之？晉也。",
                    "zhushu": "○孰敗，必邁反，又如字。"
                },
                {
                    "paragraph": "○冬十月，季孫行父秃，晉郤克眇，衛孫良夫跛，曹公子手僂，同時而聘於齊。齊使秃者御秃者，使眇者御眇者，使跛者御跛者，使僂者御僂者。",
                    "zhushu": "御，音迓。迓，迎也。〇秃，他木反。眇，亡小反。跛，波可反。僂，於矩反，一音力主反。"
                },
                {
                    "paragraph": "蕭同姪子處臺上而𥬇之，",
                    "zhushu": "蕭，國也。同，姓也。姪子，字也。其母更嫁齊惠公，生頃公。宣十二年，楚人㓕蕭，故隨其母在齊。〇姪子，大節反，又丈乙反。頃公，音傾。"
                },
                {
                    "paragraph": "聞於客，客不說而去，相與立胥閭而語，移日不解。",
                    "zhushu": "胥閭，門名。○說，音悅。胥閭，思徐反，下力居反。解，古買反，又音蟹。"
                },
                {
                    "paragraph": "齊人有知之者，曰：“齊之患，必自此始矣。”",
                    "zhushu": "榖梁子作傳，皆釋經以言義，未有無其文而橫發傳者。寗疑經“冬十月”下云“季孫行父如齊”，脫此六字。○横，華孟反，又如字。脫此，徒活反，又他活反。",
                    "type": 2
                },
                {
                    "paragraph": "二年，春，齊侯伐我北鄙。○夏，四月丙戍，衞孫良夫帥師及齊師戰于新築，衛師敗績。",
                    "zhushu": "新築，衛地。○築，音竹。"
                },
                {
                    "paragraph": "六月癸酉，季孫行父、臧孫許、叔孫僑如、公孫嬰齊帥師㑹晉郤克、衞孫良夫、曹公子手及齊侯戰于鞌，齊師敗績。",
                    "zhushu": "鞌，齊地。〇僑，本又作“喬”，甚僑反。公子手，左氏作“首”。鞌，音安。"
                },
                {
                    "paragraph": "其日，或曰日其戰也，或曰日其悉也。",
                    "zhushu": "悉，謂魯四大夫時悉在戰也。明二者皆當日。"
                },
                {
                    "paragraph": "曹無大夫，其曰公子，何也？以吾之四大夫在焉，舉其貴者也。",
                    "zhushu": "不欲令内衆大夫與外卑者共行戰。〇令，力呈反。"
                },
                {
                    "paragraph": "○秋，七月，齊侯使國佐如師。己酉，及國佐盟于爰婁。鞌去國五百里，爰婁去國五十里。",
                    "zhushu": "國，齊國也。"
                },
                {
                    "paragraph": "壹戰緜地五百里，焚雍門之茨，",
                    "zhushu": "雍門，齊城門。茨，盖也。〇雍，於用反。之茨，在私反。"
                },
                {
                    "paragraph": "侵車東至海。",
                    "zhushu": "侵車，侵伐之車。言時侵齊，過乃至海。"
                },
                {
                    "paragraph": "君子聞之曰：“夫甚甚之辭焉，",
                    "zhushu": "鄭嗣曰：“君子聞戰于鞌，乃盟于爰婁，焚雍門之茨，侵車至海。言因齊之敗，逼之甚。”○夫甚，音符。"
                },
                {
                    "paragraph": "齊有以取之也。”齊之有以取之，何也？敗衞師于新築，侵我北鄙，敖郤獻子，",
                    "zhushu": "謂𥬇其跛。〇謂笑其跛，布可反。案杜預注左傳云：“郤克跛。”此傳言“郤克眇”，范注當依傳而作“跛”，恐非。"
                },
                {
                    "paragraph": "齊有以取之也。爰婁在師之外。",
                    "zhushu": "言師已逼其國。"
                },
                {
                    "paragraph": "郤克曰：“反魯、衞之侵地，以紀侯之甗來，",
                    "zhushu": "甗，玉甑。齊滅紀，故得其寳。○甗，魚輦反，又音言，又音彦，玉甑也。"
                },
                {
                    "paragraph": "以蕭同姪子之母爲質，",
                    "zhushu": "齊侯與姪子同母異父昆弟，不欲斥言齊侯之母，故言蕭同姪子之母也。兼忿姪子笑。〇爲質，音致，下同。"
                },
                {
                    "paragraph": "使耕者皆東其畒，",
                    "zhushu": "欲以利其戎車。於驅侵易，○侵易，以䜴反，下“伐易”同。"
                },
                {
                    "paragraph": "然後與子盟。”國佐曰：“反魯、衞之侵地，以紀侯之甗來，則諾；以蕭同姪子之母爲質，則是齊侯之母也。齊侯之母猶晉君之母也，晉君之母猶齊侯之母也。",
                    "zhushu": "言尊同也。"
                },
                {
                    "paragraph": "使耕者盡東其畒，則是終土齊也。",
                    "zhushu": "凱曰：“利其戎車，侵伐易，則是以齊爲土”。"
                },
                {
                    "paragraph": "不可，",
                    "zhushu": "不可，謂若不許已言。"
                },
                {
                    "paragraph": "請壹戰。壹戰不克，請再，再不克，請三。三不克，請四。四不克，請五。五不克，舉國而授。”於是而與之盟。○八月壬午，宋公鮑卒。○庚寅，衞侯速卒。○取汶陽田。",
                    "zhushu": "〇汶，音問。"
                },
                {
                    "paragraph": "冬，楚師、鄭師侵衞。〇十有一月，公㑹楚公子嬰齊于蜀。",
                    "zhushu": "蜀，某地。"
                },
                {
                    "paragraph": "楚無大夫，其曰公子何也？嬰齊亢也。",
                    "zhushu": "泰曰：“莊二十二年丙申，及齊髙傒盟。文二年乙巳，及晉處父盟。傳曰：“不言公，髙傒、處父亢也。”此傳㑹嬰齊，書公以明亢，何乎？蓋言處父亢禮敵公，書公則内恥也。嬰齊𥘉雖驕慢，終自降替，故于㑹則書“公”，以顯嬰齊之驕亢；于盟則稱“人”，以表嬰齊之服罪。然則向之驕，正足以表其無禮，不足以病公，則書公可也。○向之，本又作“郷”，亦作“向”，同許亮反，下文同。"
                },
                {
                    "paragraph": "○丙申，公及楚人、秦人、宋人、陳人、衞人、鄭人、齊人、曹人、邾人、薛人、繒人盟于蜀。楚其稱人，何也？",
                    "zhushu": "怪楚向稱公子，今稱人。齊在鄭下，蓋時王所黜。"
                },
                {
                    "paragraph": "於是而後，公得其所也。會與盟同月，則地㑹，不地盟；不同月，則地㑹地盟。此其地㑹地盟，何也？以公得其所，申其事也。",
                    "zhushu": "公得其所，謂楚稱人；申其事，謂地㑹，地盟。○“㑹與盟同月”，絶句。“不同月”，絶句。“則地㑹地盟”，絶句。"
                },
                {
                    "paragraph": "今之屈，向之驕也。",
                    "zhushu": "",
                    "type": 2
                },
                {
                    "paragraph": "三年，春，王正月，公㑹晉侯、宋公、衞侯、曹伯伐鄭。",
                    "zhushu": "宋、衛未葬，而自同於正君，故書公、侯以護之。"
                },
                {
                    "paragraph": "○辛亥，葬衛穆公。〇二月，公至自伐鄭。○甲子，新宫災，三日哭。新宫者，禰宫也。",
                    "zhushu": "謂宣公廟也。三年䘮畢，宣公神主新入廟，故謂之新宫。○禰，乃禮反。"
                },
                {
                    "paragraph": "三日哭，哀也。其哀，禮也。",
                    "zhushu": "宫、廟，親之神靈所馮居，而遇災，故以哀哭爲禮。○馮居，皮冰反。"
                },
                {
                    "paragraph": "迫近不敢稱謚，恭也。",
                    "zhushu": "迫近，言親稱也。桓、僖遠祖，則稱謚。"
                },
                {
                    "paragraph": "其辭恭且哀，以成公爲無譏矣。○乙亥，葬宋文公。○夏，公如晉。○鄭公子去疾帥師伐許。",
                    "zhushu": "○去，起吕反。"
                },
                {
                    "paragraph": "○公至自晉。秋，叔孫僑如帥師圍𣗥。○大雩。○晉郤克、衞孫良夫伐牆咎如。",
                    "zhushu": "○咎，音羔。"
                },
                {
                    "paragraph": "〇冬，十有一月，晉侯使荀庚來聘。○衞侯使孫良夫來聘。○丙午，及荀庚盟。○丁未，及孫良夫盟。其日，公也。來聘而求盟，不言及者，以國與之也。不言其人，亦以國與之也。",
                    "zhushu": "徐邈曰：“不言及，謂凢書來盟者也，若宣七年“衛孫良夫來盟”是也。以國與之，謂舉國爲主，故直書外來爾。此先聘而後盟，故不言來盟。揔言及而不復著其人，亦是舉國之辭。○復，扶又反。"
                },
                {
                    "paragraph": "不言求，兩欲之也。○鄭伐許。",
                    "zhushu": "鄭從楚而伐衛之䘮，又叛諸侯之盟，故狄之。",
                    "type": 2
                },
                {
                    "paragraph": "四年，春，宋公使華元來聘。○三月壬申，鄭伯堅卒。○𣏌伯來朝。",
                    "zhushu": "○朝，直遥反。"
                },
                {
                    "paragraph": "○夏，四月甲寅，臧孫許卒。○公如晉。葬鄭襄公。○秋，公至自晉。○冬，城鄆。",
                    "zhushu": "〇鄆，音運。"
                },
                {
                    "paragraph": "○鄭伯伐許。",
                    "zhushu": "䘮未踰年，自同於正君，亦譏之。",
                    "type": 2
                },
                {
                    "paragraph": "五年，春，王正月，𣏌叔姫來歸。婦人之義，嫁曰“歸”，反曰“來歸”。○仲孫蔑如宋。○夏，叔孫僑如㑹晉荀首于榖。",
                    "zhushu": "穀，齊地。"
                },
                {
                    "paragraph": "○梁山崩，",
                    "zhushu": "梁山，晉之望也。不言晉者，名山大澤不以封也。許慎曰：“山者陽位，君之象也。”象君權壞。"
                },
                {
                    "paragraph": "不日，何也？",
                    "zhushu": "據僖十四年秋八月辛卯，沙鹿崩。書曰。"
                },
                {
                    "paragraph": "髙者有崩道也。有崩道，則何以書也？曰：梁山崩，壅遏河三日不流。晉君召伯尊而問焉。伯尊來，遇輦者，輦者不辟，使車右下而鞭之。",
                    "zhushu": "凡車，將在左，御在中，有力之人在右，所以備非常。○壅，於勇反。遏，於葛反。伯尊，左氏作伯宗。辟，音避。將，子匠反。"
                },
                {
                    "paragraph": "輦者曰：“所以鞭我者，其取道逺矣。”",
                    "zhushu": "所用鞭我之間，行道則可逺。"
                },
                {
                    "paragraph": "伯尊下車而問焉，",
                    "zhushu": "以其言有理，知非凢人。"
                },
                {
                    "paragraph": "曰：“子有聞乎？”對曰：“梁山崩，壅遏河三日不流。”伯尊曰：“君爲此召我也，爲之奈何？”輦者曰：“天有山，天崩之；天有河，天壅之。雖召伯尊，如之何？”伯尊由忠問焉，",
                    "zhushu": "用忠誠之心問之。○爲此，于僞反。"
                },
                {
                    "paragraph": "輦者曰：“君親素縞，帥羣臣而哭之，旣而祠焉，斯流矣。”",
                    "zhushu": "素衣縞冠，凶服也。所以凶服者，山川，國之鎮也。山崩川塞，示哀窮。○縞，古老反。"
                },
                {
                    "paragraph": "伯尊至，君問之曰：“梁山崩，壅遏河三日不流，爲之奈何？”伯尊曰：“君親素縞，帥羣臣而哭之，旣而祠焉，斯流矣。”孔子聞之曰：“伯尊其無績乎！攘善也。”",
                    "zhushu": "績，功也。攘，盗也。取輦者之言而行之，非己之功也。績，或作“續”，謂無繼嗣。○攘，如羊反。"
                },
                {
                    "paragraph": "○秋，大水。○冬，十有一月己酉，天王崩。",
                    "zhushu": "定王。"
                },
                {
                    "paragraph": "○十有二月己丑，公㑹晉侯、齊侯、宋公、衛侯、鄭伯、曹伯、邾子、𣏌伯，同盟于蟲牢。",
                    "zhushu": "蟲牢，鄭地。〇蟲，直忠反。牢，力刀反。",
                    "type": 2
                },
                {
                    "paragraph": "六年，春，王正月，公至自㑹。○二月辛巳，立武宫。",
                    "zhushu": "舊說曰：武公之宫廟毀已乆矣，故傳曰：“不冝立也。”禮記明堂位曰：“魯公之廟，文丗室也；武公之廟，武丗室也。”言世室，則不毀也。則義與此違。"
                },
                {
                    "paragraph": "立者，不冝立也。○取鄟。鄟，國也。",
                    "zhushu": "○鄟，音專，又市轉反，國名。"
                },
                {
                    "paragraph": "○衛孫良夫帥師侵宋。○夏，六月，邾子來朝。",
                    "zhushu": "○朝，直遥反。"
                },
                {
                    "paragraph": "○公孫嬰齊如晉。○壬申，鄭伯費卒。",
                    "zhushu": "○費，音秘。"
                },
                {
                    "paragraph": "○秋，仲孫蔑、叔孫僑如帥師侵宋。○楚公子嬰齊帥師伐鄭。○冬，季孫行父如晉。○晉欒書帥師救鄭。",
                    "zhushu": "",
                    "type": 2
                },
                {
                    "paragraph": "七年，春，王正月，鼷䑕食郊牛角。",
                    "zhushu": "不言免牛者，以方改卜郊，吉否未可知。〇鼷，音奚。吉否，方九反。"
                },
                {
                    "paragraph": "不言日，急辭也，",
                    "zhushu": "辭中促急，不容日。"
                },
                {
                    "paragraph": "過有司也。郊牛日展斛角而知傷，展道盡矣，其所以備災之道不盡也。",
                    "zhushu": "有司展察牛而即知傷，是展察之道盡，不能防災禦患，致使牛傷，故不書日，以顯有司之過。㓩，球球然角貌。○斛角，其樛反，一音求，角貌，或本作“筯”，非。禦，魚吕反。球，音求。"
                },
                {
                    "paragraph": "改卜牛，鼷䑕又食其角。“又”，有繼之辭也。",
                    "zhushu": "前已食，故曰繼。"
                },
                {
                    "paragraph": "“其”，緩辭也。曰亡乎人矣，非人之所能也，所以免有司之過也。",
                    "zhushu": "至此復食，乃知國無賢，若天災之爾，非有司之過也，故言“其”以赦之。〇能，如字，亦作“耐”。復食，扶又反，下同。"
                },
                {
                    "paragraph": "乃免牛。“乃”者，亡乎人之辭也。“免牲”者，爲之緇衣纁裳，有司玄端，奉送至于南郊。免牛亦然。免牲不曰不郊，免牛亦然。",
                    "zhushu": "郊者用牲，今言“免牲”，則不郊顯矣。若言“免牛”，亦不郊，而經復書“不郊”者，蓋爲三望起爾。言時旣不郊，而猶三望，明失禮。○緇，側其反。纁，許云反。爲，干僞反。"
                },
                {
                    "paragraph": "○吴伐郯。",
                    "zhushu": "○郯，音談。"
                },
                {
                    "paragraph": "○夏五月，曹伯來朝。○不郊，猶三望。○秋，楚公子嬰齊帥師伐鄭。○公㑹晉侯、齊侯、宋公、衞侯、曹伯、莒子、邾子、𣏌伯救鄭。八月戊辰，同盟于馬陵。",
                    "zhushu": "馬陵，衛地。"
                },
                {
                    "paragraph": "公至自㑹。○吴入州來。",
                    "zhushu": "州來，楚地。"
                },
                {
                    "paragraph": "○冬，大雩。雩不月而時，非之也，冬無爲雩也。○衛孫林父出奔晉。",
                    "zhushu": "",
                    "type": 2
                },
                {
                    "paragraph": "八年，春，晉俟使韓穿來言汶陽之田，歸之于齊。",
                    "zhushu": "晉爲盟主，齊還事晉，故使魯還二年齊所反之田。〇穿，音川。"
                },
                {
                    "paragraph": "“于齊”，緩辭也，不使盡我也。",
                    "zhushu": "若曰爲之請歸，不使晉制命于我。〇爲，于僞反。"
                },
                {
                    "paragraph": "○晉欒書帥師侵蔡。○公孫嬰齊如莒。○宋公使華元來聘。○夏，宋公使公孫壽來納幣。",
                    "zhushu": "㛰禮不稱主人，宋公無主㛰者，自命之，故稱使。納幣不書，書者，賢伯姫，故盡其事。"
                },
                {
                    "paragraph": "○晉殺其大夫趙同、趙括。○秋，七月，天子使召伯來錫公命。禮有受命，無來錫命，錫命非正也。曰天子何也？曰：見一稱也。",
                    "zhushu": "天王、天子，王者之通稱。自此以上，未有言天子者，今言天子，是更見一稱。〇召，上照反。曰見，賢徧反，注“更見”同。一稱，尺證反。以上，時掌反。"
                },
                {
                    "paragraph": "○冬，十月癸卯，𣏌叔姫卒。",
                    "zhushu": "杜預曰：“前五年來歸者。女旣適人，雖見出棄，猶以成人之禮書之。終爲𣏌伯所葬，故稱𣏌叔姫。”。"
                },
                {
                    "paragraph": "○晉侯使士夑來聘。",
                    "zhushu": "○變，素恊反。"
                },
                {
                    "paragraph": "○叔孫僑如㑹晉士夑、齊人、邾人伐郯。○衞人來媵。",
                    "zhushu": "杜預曰：“古者諸侯娶嫡夫人及左右媵，各有姪娣，皆同姓之國，國三人，凡九女，所以廣繼嗣。魯將嫁伯姫于宋，故衛來媵。”○媵，以證反，又繩證反。嫡，丁歷反。姪，大結反。娣，音弟。"
                },
                {
                    "paragraph": "媵，淺事也，不志，此其志，何也？以伯姫之不得其所，故盡其事也。",
                    "zhushu": "不得其所，謂災死也。江熙曰：“共公之葬由伯姫，則共公是失德者也。傷伯姫賢而嫁不得其所。”○共，音㳟，下同。",
                    "type": 2
                },
                {
                    "paragraph": "九年，春，王正月，𣏌伯來逆叔姫之䘮以歸。傳曰：“夫無逆岀妻之䘮而爲之也。”○公㑹晉侯、齊侯、宋公、衞侯、鄭伯、曹伯、莒子、𣏌伯，同盟于蒲。",
                    "zhushu": "蒲，衛地。"
                },
                {
                    "paragraph": "公至自㑹。○二月，伯姫歸于宋。",
                    "zhushu": "逆者非卿，故不書。"
                },
                {
                    "paragraph": "○夏，季孫行父如宋致女。",
                    "zhushu": "致，勑戒之言。於女。"
                },
                {
                    "paragraph": "致者，不致者也。婦人在家制於父，旣嫁制於夫。如宋致女，是以我盡之也。",
                    "zhushu": "刺已嫁而猶以父制盡之。○刺，七賜反。"
                },
                {
                    "paragraph": "不正，故不與内稱也。",
                    "zhushu": "内稱，謂稱使。〇内稱，尺證反，又如字，注同。"
                },
                {
                    "paragraph": "逆者微，故致女。詳其事，賢伯姫也。○晉人來媵。媵，淺事也，不志，此其志，何也？以伯姫之不得其所，故盡其事也。○秋，七月丙子，齊侯無野卒。○晉人執鄭伯。○晉欒書帥師伐鄭。不言戰，以鄭伯也。",
                    "zhushu": "欒書以鄭伯伐鄭，君臣無戰道。"
                },
                {
                    "paragraph": "爲尊者諱恥，",
                    "zhushu": "不使臣敵君，王師敗績于貿戎是也。○爲尊，于僞反，下及此傳注同。"
                },
                {
                    "paragraph": "爲賢者諱過，",
                    "zhushu": "爲齊桓諱滅項是也。○滅項，乎講反。"
                },
                {
                    "paragraph": "爲親者諱疾。",
                    "zhushu": "雍曰：“欒書以鄭伯伐鄭，不言戰是也。鄭，兄弟之國，故謂之親。君臣交兵，病莫大焉，故爲之諱。"
                },
                {
                    "paragraph": "○冬十有一月，葬齊頃公。",
                    "zhushu": "〇頃，音傾。"
                },
                {
                    "paragraph": "○楚公子嬰齊帥師伐莒。庚申，莒潰。其日，莒雖夷狄，猶中國也。",
                    "zhushu": "莒雖有夷狄之行，猶是中國。○潰，户内反。行，下孟反。"
                },
                {
                    "paragraph": "大夫潰莒而之楚，是以知其上爲事也。",
                    "zhushu": "臣以叛君爲事，明君臣無道。"
                },
                {
                    "paragraph": "惡之，故謹而日之也。",
                    "zhushu": "潰例月。其之，故日。○惡，烏路反。"
                },
                {
                    "paragraph": "楚人入鄆。○秦人、白狄伐晉。○鄭人圍許。○城中城。城中城者，非外民也。",
                    "zhushu": "譏公不務德政，恃城以自固，不復能衛其人民。",
                    "type": 2
                },
                {
                    "paragraph": "十年，春，衛侯之弟黒背帥師侵鄭。○夏四月，五卜郊，不從，乃不郊。夏四月，不時也。",
                    "zhushu": "郊時極於三月。"
                },
                {
                    "paragraph": "五卜，強也。乃者，亡乎人之辭也。",
                    "zhushu": "〇強，其丈反。"
                },
                {
                    "paragraph": "○五月，公㑹晉侯、齊侯、宋公、衛侯、曹伯伐鄭。齊人來媵。",
                    "zhushu": "媵，伯姫也。異姓來媵，非禮。"
                },
                {
                    "paragraph": "○丙午，晉侯獳卒。",
                    "zhushu": "○獳，乃侯反。"
                },
                {
                    "paragraph": "○秋七月，公如晉。○冬十月。",
                    "zhushu": "",
                    "type": 2
                },
                {
                    "paragraph": "十有一年，春，王三月，公至自晉。○晉侯使郤犫來聘。己丑，及郤犫盟。",
                    "zhushu": "〇郤犫，尺由反，公羊作郤州。"
                },
                {
                    "paragraph": "夏，季孫行父如晉。○秋，叔孫僑如如齊。○冬十月。",
                    "zhushu": "",
                    "type": 2
                },
                {
                    "paragraph": "十有二年，春，周公出奔晉。周有入無岀，",
                    "zhushu": "鄭嗣曰：“王者無外，故無岀也。宗廟宫室有定所，或即位失其常處，反常書“入”，内宗廟也。昭二十六年“天王入于成周”是。〇處，昌慮反。"
                },
                {
                    "paragraph": "其曰出，上下一見之也，",
                    "zhushu": "鄭嗣曰：“上，謂僖二十四年“天王岀居于鄭”。下，謂今周公出奔，上下皆一見之。○見，賢徧反。"
                },
                {
                    "paragraph": "言其上下之道無以存也。上雖失之，下孰敢有之？今上下皆失之矣。",
                    "zhushu": "上雖有不君之失，臣下莫敢效不臣之過。今復云“周公之出”，則上下皆有失矣。君而不君，臣而不臣，是無以存于丗。言周之所以衰。〇復云，扶又反。"
                },
                {
                    "paragraph": "○夏，公㑹晉侯、衞侯于瑣澤。",
                    "zhushu": "瑣澤，某地。○瑣，素果反。"
                },
                {
                    "paragraph": "○秋，晉人敗狄于交剛。",
                    "zhushu": "交剛，某地。"
                },
                {
                    "paragraph": "中國與夷狄不言戰，皆曰敗之。",
                    "zhushu": "不使夷狄敵中國。"
                },
                {
                    "paragraph": "夷狄不日。○冬，十月。",
                    "zhushu": "",
                    "type": 2
                },
                {
                    "paragraph": "十有三年，春，晉侯使郤錡來乞師。",
                    "zhushu": "〇錡，魚綺反。"
                },
                {
                    "paragraph": "乞，重辭也。古之人重師，故以乞言之也。○三月，公如京師。公如京師不月，月非如也。",
                    "zhushu": "時實㑹晉伐秦，過京師也。公行出竟，有危則月，朝聘京師，理無危懼，故不月。○過京師，音戈，下同。竟，音境。朝聘，直遥反，下皆同。"
                },
                {
                    "paragraph": "非如而曰如，不叛京師也。",
                    "zhushu": "因其過朝，故正其文，若使本自往。"
                },
                {
                    "paragraph": "○夏，五月，公自京師，遂㑹晉侯、齊侯、宋公、衞侯、鄭伯、曹伯、邾人、滕人伐秦。言受命，不敢叛周也。",
                    "zhushu": "使若旣朝王，而王命已使伐秦。叛周，謂專征伐。"
                },
                {
                    "paragraph": "○曹伯廬卒于師。",
                    "zhushu": "〇廬，力吴反，又力魚反。"
                },
                {
                    "paragraph": "傳曰：“閔之也。”公、大夫在師曰師，在㑹曰㑹。○秋，七月，公至自伐秦。○冬，葬曹宣公。葬時，正也。",
                    "zhushu": "",
                    "type": 2
                },
                {
                    "paragraph": "十有四年，春，王正月，莒子朱卒。",
                    "zhushu": "徐邈曰：“傳稱“莒雖夷狄，猶中國也。言莒本中國，末丗衰弱，遂行夷禮。葬皆稱謚，而莒君無謚，謚以公配，而吴、楚稱王，所以終春秋亦不得書葬。”。"
                },
                {
                    "paragraph": "○夏，衛孫林父自晉歸于衞。○秋，叔孫僑如如齊逆女。",
                    "zhushu": "泰曰：親迎例時，大夫逆皆謹月以譏之。下云“九月，僑如以夫人婦姜氏至自齊”，一事不二譏，故此可以不月也。宣元年，公子遂如齊逆女，亦以時逆而月致，義與此同。〇親迎，魚敬反，傳同，本或作“逆”。"
                },
                {
                    "paragraph": "○鄭公子喜帥師伐許。○九月，僑如以夫人婦姜氏至自齊。大夫不以夫人，以夫人，非正也，刺不親迎也。僑如之挈，由上致之也。",
                    "zhushu": "○刺不，七賜反。挈，苦結反。"
                },
                {
                    "paragraph": "○冬，十月，庚寅，衞侯臧卒。",
                    "zhushu": "○臧，子郎反。"
                },
                {
                    "paragraph": "○秦伯卒。",
                    "zhushu": "",
                    "type": 2
                },
                {
                    "paragraph": "十有五年，春，王二月，葬衞定公。○三月，乙巳，仲嬰齊卒。此公孫也，其曰仲，何也？",
                    "zhushu": "此蓋仲遂之子，據實公孫。"
                },
                {
                    "paragraph": "子由父䟽之也。",
                    "zhushu": "雍曰：“父有弑君之罪，故不得言公子。”父不言公子，則子不得稱公孫，是見䟽之罪由父故。"
                },
                {
                    "paragraph": "○癸丑，公㑹晉侯、衞侯、鄭伯、曹伯、宋丗子成、齊國佐、邾人同盟于戚。晉侯執曹伯，歸于京師。以晉侯而斥執曹伯，惡晉侯也。",
                    "zhushu": "僖二十八年，晉人執衛侯，歸之于京師，此伯討之文也。今以侯執伯，明執之不以其罪。○惡。晉，烏路反。"
                },
                {
                    "paragraph": "不言之，急辭也，斷在晉侯也。",
                    "zhushu": "明晉之私。斷在，丁亂反。"
                },
                {
                    "paragraph": "公至自㑹。〇夏，六月，宋公固卒。○楚子伐鄭。○秋，八月庚辰，葬宋共公。月卒日葬，非葬者也。",
                    "zhushu": "宋共公正立，卒當書日，葬無甚危，則當録月。今反常違例，故知不葬者也。然則共公之不冝書葬，昬亂故。〇共，音㳟。"
                },
                {
                    "paragraph": "此其言葬，何也？以其葬共姫，不可不葬共公也。葬共姫，則其不可不葬共公，何也？夫人之義不踰君也，爲賢者崇也。",
                    "zhushu": "賢崇伯姻，故書共公葬。〇爲，于僞反。"
                },
                {
                    "paragraph": "〇宋華元出奔晉。宋華元自晉歸于宋。○宋殺其大夫山。○宋魚石出奔楚。○冬，十有一月，叔孫僑如㑹晉士夑、齊髙無咎、宋華元、衞孫林父、鄭公子鰌、邾人，㑹吴于鍾離。㑹又㑹，外之也。",
                    "zhushu": "再書㑹，殊外夷狄。〇無咎，其九反。鰌，音秋。"
                },
                {
                    "paragraph": "〇許遷于葉。遷者，猶得其國家以往者也。其地，許復見也。",
                    "zhushu": "〇葉，始涉反。復，扶又反。見也，賢徧反。",
                    "type": 2
                },
                {
                    "paragraph": "十有六年，春，王正月，雨，木冰。",
                    "zhushu": "榖梁傳曰：“雨木冰者，木介甲胄，兵之象。”○雨，如字，或于付反，非也。介，音界。胄，直又反。"
                },
                {
                    "paragraph": "雨而木冰也，",
                    "zhushu": "雨著木成冰。○著，直略反。"
                },
                {
                    "paragraph": "志異也。傳曰：“根枝折。”○夏，四月，辛未，滕子卒。○鄭公孫喜帥師侵宋。○六月，丙寅，朔，日有食之。○晉侯使欒黶來乞師。",
                    "zhushu": "將與鄭、楚戰。○黶，於斬反。"
                },
                {
                    "paragraph": "甲午，晦，晉侯及楚子、鄭伯戰于鄢陵，",
                    "zhushu": "鄢陵，鄭地。〇鄢，音偃，又於建反。"
                },
                {
                    "paragraph": "楚子、鄭師敗績。日事遇晦曰晦，四體偏斷曰敗，此其敗則目也。",
                    "zhushu": "此言敗者，目傷。故。"
                },
                {
                    "paragraph": "楚不言師，君重於師也。○楚殺其大夫公子側。○秋，公㑹晉侯、齊侯、衞侯、宋華元、邾人于沙隨，不見公。",
                    "zhushu": "沙，隋，宋地。"
                },
                {
                    "paragraph": "不見公者，可以見公也。可以見公而不見公，譏在諸侯也。公至自㑹。○公㑹尹子、晉侯、齊國佐、邾人伐鄭。",
                    "zhushu": "尹子，王卿士，子，爵。"
                },
                {
                    "paragraph": "○曹伯歸自京師。不言所歸，歸之善者也。出入不名，以爲不失其國也。歸爲善，",
                    "zhushu": "謂直言歸而不言其國，即曹伯歸自京師，不言于曹，是。"
                },
                {
                    "paragraph": "自某歸次之。",
                    "zhushu": "若蔡季自陳歸于蔡、衛侯鄭自楚復歸于衞是。"
                },
                {
                    "paragraph": "○九月，晉人執季孫行父，舎之于苕丘。",
                    "zhushu": "行父，魯執政卿。其身執，則危及國，故謹而月之，録所憂也。苕丘，晉地。〇苕，音條。"
                },
                {
                    "paragraph": "執者不舎，",
                    "zhushu": "據昭二十三年“晉人執我行人叔孫婼”，不言舎。○孫婼，丑畧反。"
                },
                {
                    "paragraph": "而舎，公所也。",
                    "zhushu": "今言舎者，以公在苕丘故也。公在苕丘而言舎者，明不得致也。若旣不致，復不言舎，則無以見其舎。〇復，扶又反，下同。以見，賢徧反，下“見公”同。"
                },
                {
                    "paragraph": "執者致，",
                    "zhushu": "據昭二十四年“婼至自晉”。"
                },
                {
                    "paragraph": "而不致，公在也。",
                    "zhushu": "在，在苕丘也。見舎于苕丘，還國則與公俱。不得致者，重在公。"
                },
                {
                    "paragraph": "何其執而辭也？",
                    "zhushu": "問何故書執季孫行父，而言舎之”，復不致之辭邪？"
                },
                {
                    "paragraph": "猶存公也。",
                    "zhushu": "時行父雖爲晉所執，猶欲存公之所在，故不致行父，又言舍之，皆所以見公在苕丘。"
                },
                {
                    "paragraph": "存意，公亦存焉，",
                    "zhushu": "問存舎之不致之意，便可知公所在乎？"
                },
                {
                    "paragraph": "公存也。",
                    "zhushu": "伹存此二事，即知公在苕丘。"
                },
                {
                    "paragraph": "○冬，十月乙亥，叔孫僑如出奔齊。",
                    "zhushu": "徐邈曰：“案襄二十三年“臧孫紇出奔齊”，傳曰：“其日，正臧紇之出也。”禮，大夫去，君，掃其宗廟，不絶其祀。身雖出奔，而君遇之不失正，故詳而日之，明有恩義也。○紇，恨發反。"
                },
                {
                    "paragraph": "○十有二月，乙丑，季孫行父及晉郤犫盟于扈。○公至自㑹。",
                    "zhushu": "無二事，㑹則致㑹，伐則致伐。上無會事，當言至自伐鄭，而言至自㑹，𡩋所未詳。鄭君曰：“伐而致㑹，於伐事不成。”"
                },
                {
                    "paragraph": "○乙酉，刺公子偃。大夫日卒，正也。先刺後名，殺無罪也。",
                    "zhushu": "僖二十八年，公子買戊，衛不卒戍，刺之。是有罪者以先列其罪。○刺，七賜反，傳同。爾雅云：“殺也。”戍，式喻反。",
                    "type": 2
                },
                {
                    "paragraph": "十有七年，春，衞北宮括帥師侵鄭。○夏，公㑹尹子、單子、晉侯、齊侯、宋公、衞侯、曹伯、邾人伐鄭。",
                    "zhushu": "〇單子，音善。"
                },
                {
                    "paragraph": "六月，乙酉，同盟于柯陵。",
                    "zhushu": "柯陵，鄭地。〇柯，音歌。"
                },
                {
                    "paragraph": "柯陵之盟，謀復伐鄭也。",
                    "zhushu": "謀復，扶又反。"
                },
                {
                    "paragraph": "○秋，公至自㑹。不曰“至自伐鄭”也，公不周乎伐鄭也。",
                    "zhushu": "周，信也。公逼諸侯爲此盟爾，意不欲更伐鄭。"
                },
                {
                    "paragraph": "何以知公之不周乎伐鄭？以其以㑹致也。何以知其盟復伐鄭也？以其後㑹之人盡盟者也。",
                    "zhushu": "後㑹，謂“冬，公㑹單子”等是。"
                },
                {
                    "paragraph": "不周乎伐鄭，則何爲日也？",
                    "zhushu": "據無伐鄭意而強盟。盟不由忠，不當日也。〇而強，其丈反。"
                },
                {
                    "paragraph": "言公之不背柯陵之盟也。",
                    "zhushu": "舎己從人。遂伐鄭。"
                },
                {
                    "paragraph": "○齊髙無咎出奔莒。○九月辛丑，用郊。夏之始可以承春，以秋之末承春之始，蓋不可矣。",
                    "zhushu": "郊，春事也。僖三十一年“夏四月，四卜郊，不從”，傳曰：“四月不時。”今言可者，方明秋末之不可，故以是爲猶可也。"
                },
                {
                    "paragraph": "九月用郊，用者，不冝用也。宫室不設，不可以𥙊；衣服不脩，不可以祭；車馬器械不備，不可以祭；有司一人不備其職，不可以祭。祭者，薦其時也，薦其敬也，薦其美也，非享味也。○晉侯使荀罃來乞師。",
                    "zhushu": "將伐鄭。〇荀罃，烏耕反。"
                },
                {
                    "paragraph": "○冬，公㑹單子、晉侯、宋公、衛侯、曹伯、齊人、邾人伐鄭。言公不背柯陵之盟也。十有一月，公至自伐鄭。○壬申，公孫嬰齊卒于貍蜃。",
                    "zhushu": "貍蜃，魯地也。〇貍蜃，上力之反，下時軫反。"
                },
                {
                    "paragraph": "十一月無壬申，乃十月也。致公而後録，臣子之義也。",
                    "zhushu": "嬰齊實以十月壬申日卒，而公以十一月還，先致公而後録其卒，故壬申在十一月下也。嬰齊從公伐鄭，致公然後伐鄭之事畢。須公事畢，然後書臣卒，先君後臣之義也。"
                },
                {
                    "paragraph": "其地，未踰竟也。",
                    "zhushu": "○竟，音境。"
                },
                {
                    "paragraph": "○十有二月，丁巳朔，日有食之。○邾子貜且卒。",
                    "zhushu": "〇貜，俱縛反。且，子餘反。"
                },
                {
                    "paragraph": "○晉殺其大夫郤錡、郤犫、郤至。自禍於是起矣。",
                    "zhushu": "厲公見殺之禍。〇殺之，如字，又音試。"
                },
                {
                    "paragraph": "○楚人滅舒庸。",
                    "zhushu": ""
                },
                {
                    "paragraph": "十有八年，春，王正月，晉殺其大夫胥童。○庚申，晉弑其君州蒲。稱國以弑其君，君惡甚矣。○齊殺其大夫國佐。○公如晉。○夏，楚子、鄭伯伐宋。○宋魚石復入于彭城。",
                    "zhushu": "彭城，宋邑。魚石十五年奔楚，經稱“復入”者，明前奔時入彭城以叛也。今楚取彭城以封魚石，故言復入。"
                },
                {
                    "paragraph": "○公至自晉。○晉侯使士匄來聘。",
                    "zhushu": "○匄，本又作“山”，音蓋。"
                },
                {
                    "paragraph": "○秋，𣏌伯來朝。",
                    "zhushu": "〇朝，直遥反，下同。"
                },
                {
                    "paragraph": "〇八月，邾子來朝。○築鹿囿。",
                    "zhushu": "築墻爲鹿地之苑。〇囿，音又。"
                },
                {
                    "paragraph": "築不志，此其志，何也？山林藪澤之利，所以與民共也，虞之，非正也。",
                    "zhushu": "〇藪，素口反。"
                },
                {
                    "paragraph": "○己丑，公薨于路寢。路寢，正也。男子不絶婦人之手，以齊終也。",
                    "zhushu": "〇齊，如字，又側皆反。"
                },
                {
                    "paragraph": "冬，楚人、鄭人侵宋。〇晉侯使士魴來乞師。",
                    "zhushu": "〇魴，音房。"
                },
                {
                    "paragraph": "十有二月，仲孫蔑㑹晉侯、宋公、衞侯、邾子、齊崔杼，同盟于虚朾。",
                    "zhushu": "虚朾，某地。〇杼，直吕反。虚，丘魚反。朾，丑丁反。"
                },
                {
                    "paragraph": "〇丁未，葬我君成公。",
                    "zhushu": ""
                }
            ]
        },
        {
            "name": "襄公第九",
            "paragraphs": [
                {
                    "paragraph": "襄公第九",
                    "zhushu": "〇襄公名午，簡王十四年即位。",
                    "type": 1
                },
                {
                    "paragraph": "元年春，王正月，公即位。繼正即位，正也。〇仲孫蔑㑹晉欒黶、宋華元、衛𡩋殖、曹人、莒人、邾人、滕人、薛人，圍宋彭城。繫彭城於宋者，不與魚石正也。",
                    "zhushu": "魚石得罪於宋，成十五年奔楚，十八年復入于彭城。然則彭城已屬魚石，今猶繫末者，崇君抑叛臣也。○復，扶又反。"
                },
                {
                    "paragraph": "○夏，晉韓厥帥師伐鄭。○仲孫蔑㑹齊崔杼、曹人、邾人、𣏌人，次于鄫。",
                    "zhushu": "鄫，鄭地。鄫，或爲“合”。○鄫，似陵反。"
                },
                {
                    "paragraph": "〇秋，楚公子壬夫帥師侵宋。",
                    "zhushu": "〇壬，而林反。"
                },
                {
                    "paragraph": "九月辛酉，天王崩。○邾子來朝。",
                    "zhushu": "○朝，直遥反。"
                },
                {
                    "paragraph": "○冬，衞侯使公孫剽來聘。",
                    "zhushu": "〇剽，匹妙反。"
                },
                {
                    "paragraph": "○晉侯使荀罃來聘。",
                    "zhushu": "冬者，十月𥘉也。王崩，赴未至，皆未聞䘮，故各得行朝聘之禮。",
                    "type": 2
                },
                {
                    "paragraph": "二年，春，王正月，葬簡王。○鄭師伐宋。○夏，五月庚寅，夫人姜氏薨。○六月庚辰，鄭伯睔卒。",
                    "zhushu": "○睔，古困反。"
                },
                {
                    "paragraph": "○晉師、宋師、衞𡩋殖侵鄭。其曰“衞𡩋殖”，如是而稱于前事也。",
                    "zhushu": "𥘉，衛侯速卒，鄭人侵之，故舉𡩋殖之報，以明稱其前事。不書晉、宋之將，以慢其伐人之䘮。〇稱于，尺證反。"
                },
                {
                    "paragraph": "○秋七月，仲孫蔑㑹晉荀罃、宋華元、衞孫林父、曹人、邾人于戚。○己丑，葬我小君齊姜。",
                    "zhushu": "齊，謚。○齊姜，如字，齊，謚也，一音側皆反，後“齊歸”同。"
                },
                {
                    "paragraph": "〇叔孫豹如宋。○冬，仲孫蔑㑹晉荀罃、齊崔杼、宋華元、衞孫林父、曹人、邾人、滕人、薛人、小邾人于戚，遂城虎牢。若言中國焉，内鄭也。",
                    "zhushu": "虎牢，鄭邑。鄭服罪内之，故爲之城。不繫虎牢於鄭者，如中國之邑也。僖二年城楚丘，傳曰：“楚丘者何？衞之邑。國曰城。此邑也，其曰城何？封衛也。”然則非魯邑，皆不言城。中國，猶國中也。○爲，于僞反。"
                },
                {
                    "paragraph": "〇楚殺其大夫公子申。",
                    "zhushu": "",
                    "type": 2
                },
                {
                    "paragraph": "三年，春，楚公子嬰齊帥師伐吴。○公如晉。〇夏，四月壬戍，公及晉侯盟于長樗。",
                    "zhushu": "晉侯出其國都，與公盟于外地。○樗，丑居反。"
                },
                {
                    "paragraph": "公至自晉。○六月，公㑹單子、晉侯、宋公、衛侯、鄭伯、莒子、邾子、齊丗子光。已未，同盟于雞澤。",
                    "zhushu": "雞澤，地也。"
                },
                {
                    "paragraph": "同者，有同也，同外楚也。陳侯使𡊮僑如㑹。如㑹，外乎㑹也，",
                    "zhushu": "外乎㑹者，明本非㑹内也，諸侯已㑹乃至耳。"
                },
                {
                    "paragraph": "於㑹受命也。戊寅，叔孫豹及諸侯之大夫及陳𡊮僑盟。及，以及，與之也。",
                    "zhushu": "諸侯在㑹，而大夫又盟，是大夫執國之權，亢君之禮。陳君不㑹，𡊮僑受使來盟，𡊮僑之盟，得其義也。通言叔孫豹及諸侯之大夫，則無以表𡊮僑之得禮，故再言及，明獨與𡊮僑，不與諸侯之大夫。○受使，所吏反。"
                },
                {
                    "paragraph": "諸侯以爲可與則與之；不可與則釋之。諸侯盟，又大夫相與私盟，是大夫張也。故雞澤之㑹，諸侯始失正矣。大夫執國權，曰𡊮僑，異之也。",
                    "zhushu": "釋不但揔言及諸侯之大夫，而復别言𡊮僑者，是兾𡊮僑之得禮。○復，扶又反。"
                },
                {
                    "paragraph": "○秋，公至自晉。〇冬，晉荀罃帥師伐許。",
                    "zhushu": "",
                    "type": 2
                },
                {
                    "paragraph": "四年，春，王三月己酉，陳侯午卒。〇夏，叔孫豹如晉。〇秋，七月戊子，夫人姒氏薨。",
                    "zhushu": "成公夫人，襄公母也。姒，𣏌姓。○𣏌，音起。"
                },
                {
                    "paragraph": "○葬陳成公。〇八月辛亥，葬我小君定姒。",
                    "zhushu": "定，謚。"
                },
                {
                    "paragraph": "〇冬，公如晉。○陳人圍頓。",
                    "zhushu": "",
                    "type": 2
                },
                {
                    "paragraph": "五年，春，公至自晉。○夏，鄭伯使公子發來聘。〇叔孫豹、繒丗子巫如晉。外不言如而言如，爲我事往也。",
                    "zhushu": "外相如不書，爲魯事往，故同於内。〇巫，亡符反。爲，于僞反。"
                },
                {
                    "paragraph": "〇仲孫蔑、衞孫林父㑹吴于善稻。",
                    "zhushu": "善稻，吴地。○善稻，吴謂之伊緩，左氏作“善道”。"
                },
                {
                    "paragraph": "吴謂善伊，謂稻緩。號從中國，名從主人。",
                    "zhushu": "夷狄所號地形及物類，當從中國言之，以教殊俗。故不言伊緩，而言善稻，人名當從其本俗言。"
                },
                {
                    "paragraph": "○秋，大雩。○楚殺其大夫公子壬夫。○公㑹晉侯、宋公、陳侯、衞侯、鄭伯、曹伯、莒子、邾子、滕子、薛伯、齊丗子光、吴人、繒人于戚。",
                    "zhushu": "繒以外甥爲子，曽夷狄之不若，故序吴下。所以不復殊外吴者，以其數㑹中國故。○曽夷，才登反，又如字。不復，扶又反。數㑹，音朔。"
                },
                {
                    "paragraph": "公至自㑹。○冬，戍陳，内辭也。",
                    "zhushu": "不言諸侯，是魯戍之。"
                },
                {
                    "paragraph": "○楚公子貞帥師伐陳。○公㑹晉侯、宋公、衞侯、鄭伯、曹伯、莒子、邾子、滕子、薛伯、齊丗子光救陳。十有二月，公至自救陳。善救陳也。",
                    "zhushu": "楚人伐陳，公能救中國而攘夷狄，故善之。善之，謂以救陳致。"
                },
                {
                    "paragraph": "○辛未，季孫行父卒。",
                    "zhushu": "",
                    "type": 2
                },
                {
                    "paragraph": "六年，春，王三月壬午，𣏌伯姑容卒。○夏，宋華弱來奔。○秋，葬𣏌桓公。○滕子來朝。",
                    "zhushu": "○朝，直遥反。"
                },
                {
                    "paragraph": "○莒人滅繒。",
                    "zhushu": "莒是繒甥，立以爲後，非其族𩔖，神不歆其祀，故言“滅”。○莒人滅繒，似陵反。立其甥爲後，異姓，故言“滅”也。"
                },
                {
                    "paragraph": "非滅也。",
                    "zhushu": "非以兵滅。"
                },
                {
                    "paragraph": "中國日，卑國月，夷狄時。繒，中國也，而時，非滅也。家有旣亡，國有旣滅，",
                    "zhushu": "㓕猶亡，亡猶滅。家立異姓爲後，則亡，國立異姓爲嗣，則滅。旣，盡也。"
                },
                {
                    "paragraph": "滅而不自知，由别之而不别也。",
                    "zhushu": "繒不逹滅亡之義，故國滅而不知。○别，彼列反。"
                },
                {
                    "paragraph": "莒人滅繒”，非滅也。非立異姓以莅𥙊祀，滅亡之道也。",
                    "zhushu": "〇莅，音利，又音𩔖。"
                },
                {
                    "paragraph": "○冬，叔孫豹如邾。○季孫宿如晉。",
                    "zhushu": "宿，行父子。"
                },
                {
                    "paragraph": "○十有二月，齊侯滅萊。",
                    "zhushu": "",
                    "type": 2
                },
                {
                    "paragraph": "七年，春，郯子來朝。",
                    "zhushu": "○郯，音談。朝，直遥反，下同。"
                },
                {
                    "paragraph": "夏，四月，三卜郊，不從，乃免牲。夏四月，不時也。三卜，禮也。乃者，亡乎人之辭也。○小邾子來朝。○城費。",
                    "zhushu": "○費，音秘。"
                },
                {
                    "paragraph": "○秋，季孫宿如衛。○八月，螽。○冬十月，衞侯使孫林父來聘。壬戍，及孫林父盟。○楚公子貞帥師圍陳。○十有二月，公㑹晉侯、宋公、陳侯、衞侯、曹伯、莒子、邾子于鄬。",
                    "zhushu": "鄬，鄭地。○鄬，本又作“䧦于詭”。"
                },
                {
                    "paragraph": "鄭伯髡原如㑹，",
                    "zhushu": "〇髡，苦門反，本又作“郡”，或作“頵”。頵，音於倫反，左氏作“髡頑”。"
                },
                {
                    "paragraph": "未見諸侯。丙戌，卒于操。",
                    "zhushu": "操，鄭地。○操，七報反。"
                },
                {
                    "paragraph": "未見諸侯，其曰如㑹，何也？致其志也。禮，諸侯不生名。此其生名，何也？卒之名也。卒之名，則何爲加之“如㑹”之上？見以如㑹卒也。其見以如㑹卒何也？鄭伯將㑹中國，其臣欲從楚，不勝其臣，弑而死。其不言弑，何也？不使夷狄之民加乎中國之君也。",
                    "zhushu": "邵曰：“以其臣欲從楚，故謂夷狄之民。不欲使夷狄之臣得弒中國之君，故去弑而言卒，使若正卒然。”○見以，賢徧反。去，起吕反。"
                },
                {
                    "paragraph": "其地，於外也。其日，未踰竟也。日卒，時葬，正也。",
                    "zhushu": "○踰竟，音境。"
                },
                {
                    "paragraph": "陳侯逃歸。以其去諸侯，故逃之也。",
                    "zhushu": "鄭伯欲從中國，而罹其凶禍，諸侯莫有討心，於是懼而去之。背華即夷，故書逃以抑之。〇背，音佩。",
                    "type": 2
                },
                {
                    "paragraph": "八年，春，王正月，公如晉。○夏，葬鄭僖公。○鄭人侵蔡，獲蔡公子濕。",
                    "zhushu": "獲者，不與之辭。侵者，所以服不義，無相獲之道。○公子濕，本又作“隰”，同音隰，又音夑，二十年同，左氏作“燮”。"
                },
                {
                    "paragraph": "人，微者也。侵，淺事也，而獲公子，公子病矣。○季孫宿㑹晉侯、鄭伯、齊人、宋人、衞人、邾人于邢丘。",
                    "zhushu": "邢丘，地。〇邢，音刑。"
                },
                {
                    "paragraph": "見魯之失正也，公在而大夫㑹也。",
                    "zhushu": "○見，賢徧反。"
                },
                {
                    "paragraph": "〇公至自晉。○莒人伐我東鄙。○秋九月，大雩。○冬，楚公子貞帥師伐鄭。○晉侯使士匄來聘。",
                    "zhushu": "",
                    "type": 2
                },
                {
                    "paragraph": "九年，春，宋災。外災不志，此其志何也？故宋也。",
                    "zhushu": "故，猶先也。孔子之先宋人。"
                },
                {
                    "paragraph": "○夏，季孫宿如晉。○五月辛酉，夫人姜氏薨。",
                    "zhushu": "成公母。"
                },
                {
                    "paragraph": "○秋，八月癸未，葬我小君穆姜。○冬，公㑹晉侯、宋公、衞侯、曹伯、莒子、邾子、滕子、薛伯、𣏌伯、小邾子、齊丗子光，伐鄭。十有二月己亥，同盟于戲。",
                    "zhushu": "戲，鄭地。○于戲，許冝反。"
                },
                {
                    "paragraph": "不異言“鄭”，善得鄭也。不致，恥不能據鄭也。",
                    "zhushu": "戲盟還而楚伐鄭，故恥不能終有鄭。"
                },
                {
                    "paragraph": "○楚子伐鄭。",
                    "zhushu": "",
                    "type": 2
                },
                {
                    "paragraph": "十年，春，公㑹晉侯、宋公、衞侯、曹伯、莒子、邾子、滕子、薛伯、𣏌伯、小邾子、齊丗子光，㑹吴于柤。",
                    "zhushu": "柤，楚地。○于柤，莊加反。"
                },
                {
                    "paragraph": "㑹又㑹，外之也。",
                    "zhushu": "五年㑹于戚，不殊㑹，今殊㑹吴者，復夷狄故。○復夷，扶又反，下“不復”皆同。"
                },
                {
                    "paragraph": "○夏，五月甲午，遂滅傅陽。",
                    "zhushu": "○傳陽，左氏作“偪陽”。"
                },
                {
                    "paragraph": "遂，直遂也，其曰“遂”何也？不以中國從夷狄也。",
                    "zhushu": "言時，實吴㑹諸侯㓕傳陽，恥以中國之君從夷狄之主，故加甲午，使若改日。諸侯自滅傅陽。滅卑國月，此日，蓋爲遂耳。○爲，于僞反。"
                },
                {
                    "paragraph": "公至自㑹。㑹夷狄不致，惡事不致，",
                    "zhushu": "夷狄不致，恥與同；惡事不致，恥有惡。"
                },
                {
                    "paragraph": "此其致何也？",
                    "zhushu": "㑹吴，㑹夷狄也。滅傳陽，惡事也，據不應致。"
                },
                {
                    "paragraph": "存中國也。",
                    "zhushu": "以中國之君，從夷狄之主，而滅人之邑也，此即夷狄爾，是無中國也。故加甲午，使若改日。諸侯自滅傳陽爾，不以諸侯從夷狄也。滅中國，雖惡事，自諸侯之一眚爾。從夷狄而滅人，則中國不復存矣。○眚，所景反。"
                },
                {
                    "paragraph": "中國有善事則并焉，",
                    "zhushu": "若中國有善事，則不復言㑹諸侯，改日遂㓕傅陽，如僖四年諸侯“侵蔡，蔡潰，遂伐楚”是。并焉、○則并，必性反，又如字。"
                },
                {
                    "paragraph": "無善事則異之，存之也。",
                    "zhushu": "諸侯㑹吴于柤，甲午，遂㓕傅陽，是則若㑹，與遂異人。"
                },
                {
                    "paragraph": "汲鄭伯，",
                    "zhushu": "汲，猶引也。鄭伯髠原爲臣所弑，而不書弒，此引而致於善事。○汲，音急。"
                },
                {
                    "paragraph": "逃歸陳侯，",
                    "zhushu": "鄬之㑹，陳侯不㑹，以其爲楚，故言逃歸。〇爲，于僞反。"
                },
                {
                    "paragraph": "致柤之㑹，存中國也。○楚公子貞、鄭公孫輙帥師伐宋。○晉師伐秦。○秋，莒人伐我東鄙。○公㑹晉侯、宋公、衞侯、曹伯、莒子、邾子、齊丗子光、滕子、薛伯、𣏌伯、小邾子，伐鄭。",
                    "zhushu": "齊丗子光序滕、薛之上，盖驕蹇。○蹇，紀輦反。"
                },
                {
                    "paragraph": "○冬，盗殺鄭公子斐、公子發、公孫輙。稱盗以殺大夫，弗以上下道，惡上也。",
                    "zhushu": "兩下相殺，不志乎春秋，惡鄭伯不能脩政刑，致盗殺大夫也。以上下道，當言“鄭人殺其大夫”。○斐，芳尾反，左氏作“騑”。惡，烏絡反。"
                },
                {
                    "paragraph": "○戍鄭虎牢。",
                    "zhushu": "不稱其人，則魯戍也。猶戍陳。"
                },
                {
                    "paragraph": "其曰“鄭虎牢”，决鄭乎虎牢也。",
                    "zhushu": "二年，鄭去楚而從中國，故城虎牢。不言鄭，使與中國無異。自爾已來，數反覆，無從善之意，故繫之於鄭，决絶而棄外。○數，所角反。覆，芳服反。"
                },
                {
                    "paragraph": "○楚公子貞帥師救鄭。公至自伐鄭。",
                    "zhushu": "",
                    "type": 2
                },
                {
                    "paragraph": "十有一年，春，王正月，作三軍。作，爲也。古者天子六師，諸侯一軍，作三軍，非正也。",
                    "zhushu": "周禮司馬法曰：“萬有二千五百人爲軍。王六軍，大國三軍，次國二軍，小國一軍，其將皆命卿。二千五百人爲師。”然則此言天子六師，凡萬有五千人；大國三軍，則三萬七千五百人。諸侯制踰天子，非義也。揔云諸侯一軍，又非制也。昭五年經曰：“舎中軍。”傳曰：“貴復正也。”然則魯有二軍，今云作三軍，増置中軍爾。魯爲次國，於此爲明。○將，子匠反。舎中，音捨。"
                },
                {
                    "paragraph": "○夏四月，四卜郊，不從，乃不郊。夏四月，不時也。四卜，非禮也。○鄭公孫舎之帥師侵宋。○公㑹晉侯、宋公、衞侯、曹伯、齊丗子光、莒子、邾子、滕子、薛伯、𣏌伯、小邾子伐鄭。○秋，七月己未，同盟于京城北。",
                    "zhushu": "盟謀更共伐鄭。京城北，鄭者。〇京城，左氏“京”作“亳”。"
                },
                {
                    "paragraph": "公至自伐鄭。不以後致，盟後復伐鄭也。",
                    "zhushu": "傳例曰：已伐而盟，復伐者，則以伐致；盟不復伐者，則以㑹致。此言不以後致，謂㑹在伐後。○復，扶又反。"
                },
                {
                    "paragraph": "○楚子、鄭伯伐宋。○公㑹晉侯、宋公、衛侯、曹伯、齊丗子光、莒子、邾子、滕子、薛伯、𣏌伯、小邾子伐鄭，㑹于蕭魚。",
                    "zhushu": "蕭魚，鄭地。"
                },
                {
                    "paragraph": "公至自㑹。伐而後㑹，不以伐鄭致，得鄭伯之辭也。",
                    "zhushu": "鄭與㑹而服中國，喜之，故以㑹致。○鄭與，音豫。"
                },
                {
                    "paragraph": "○楚人執鄭行人良宵。行人者，挈國之辭也。",
                    "zhushu": "行人，是傳國之辭命者。○傳，直專反。"
                },
                {
                    "paragraph": "○冬，秦人伐晉。",
                    "zhushu": "",
                    "type": 2
                },
                {
                    "paragraph": "十有二年，春，王三月，莒人伐我東鄙，圍邰。",
                    "zhushu": "蓋攻守之害深，故以危録其月。〇邰，本又作“台”，他來反，又音臺。"
                },
                {
                    "paragraph": "伐國不言圍邑，舉重也。",
                    "zhushu": "伐國重，圍邑輕，舉重可以包輕。"
                },
                {
                    "paragraph": "取邑不書圍，安足書也。",
                    "zhushu": "不足書而今書，蓋爲下事起。〇爲，于僞反。"
                },
                {
                    "paragraph": "○季孫宿帥師救邰，遂入鄆。",
                    "zhushu": "鄆，莒邑。鄆，音運。"
                },
                {
                    "paragraph": "遂，繼事也。受命而救邰，不受命而入鄆，惡季孫宿也。",
                    "zhushu": "○惡，烏路反。"
                },
                {
                    "paragraph": "○夏，晉侯使士魴來聘。○秋，九月，吴子乗卒。○冬，楚公子貞帥師侵宋。○公如晉。",
                    "zhushu": "",
                    "type": 2
                },
                {
                    "paragraph": "十有三年，春，公至自晉。○夏，取邿。",
                    "zhushu": "○邿，音詩。"
                },
                {
                    "paragraph": "○秋，九月，庚辰，楚子審卒。",
                    "zhushu": "共王。○共，音㳟。"
                },
                {
                    "paragraph": "冬，城防。",
                    "zhushu": "",
                    "type": 2
                },
                {
                    "paragraph": "十有四年，春，王正月，季孫宿、叔老㑹晉士匄、齊人、宋人、衞人、鄭公孫蠆、曹人、莒人、邾人、滕人、薜人、𣏌人、小邾人，㑹呉于向。",
                    "zhushu": "向，鄭地。○蠆，丑邁反。向，舒亮反。"
                },
                {
                    "paragraph": "○二月乙未，朔，日有食之。○夏四月，叔孫豹㑹晉荀偃、齊人、宋人、衛北宫括、鄭公孫蠆、曹人、莒人、邾人、滕人、薛人、𣏌人、小邾人伐秦。○己未，衞侯出奔齊。",
                    "zhushu": "諸侯出奔例月。衎結怨于民，自棄於位，君弑而歸，與知逆謀，故出入皆日，以著其惡。〇與，音豫。"
                },
                {
                    "paragraph": "莒人侵我東鄙。○秋，楚公子貞帥師伐吴。○冬，季孫宿㑹晉士匄、宋華閱、衛孫林父、鄭公孫蠆、莒人、邾人于戚。",
                    "zhushu": "〇閱，音悅。",
                    "type": 2
                },
                {
                    "paragraph": "十有五年，春，宋公使向戍來聘。",
                    "zhushu": "○向，舒亮反。戍，音恤。"
                },
                {
                    "paragraph": "○二月己亥，及向戍盟于劉。○劉夏逆王后于齊，",
                    "zhushu": "劉，采地。夏，名。書名，則非卿也。天子無外，所命則成，故不言“逆女”。〇劉夏，户雅反，注同。"
                },
                {
                    "paragraph": "過我，故志之也。",
                    "zhushu": "○過，音戈。"
                },
                {
                    "paragraph": "○夏，齊侯伐我北鄙，圍成。公救成，至遇。",
                    "zhushu": "至遇，而齊師已退也。遇，魯地。"
                },
                {
                    "paragraph": "○季孫宿、叔孫豹帥師城成郛。",
                    "zhushu": "郛，郭。○郛，音孚。"
                },
                {
                    "paragraph": "秋，八月丁巳，日有食之。○邾人伐我南鄙。○冬，十有一月，癸亥，晉侯周卒。",
                    "zhushu": "",
                    "type": 2
                },
                {
                    "paragraph": "十有六年，春，王正月，葬晉悼公。○三月，公㑹晉侯、宋公、衞侯、鄭伯、曹伯、莒子、邾子、薛伯、𣏌伯、小邾子于溴梁。",
                    "zhushu": "湨梁，地。○溴，古閴反。"
                },
                {
                    "paragraph": "戊寅，大夫盟。湨梁之㑹，諸侯失正矣。諸侯㑹而曰大夫盟，正在大夫也。諸侯在而不曰諸侯之大夫，大夫不臣也。晉人執莒子、邾子以歸。〇齊侯伐我北鄙。○夏，公至自㑹。○五月甲子，地震。○叔老㑹鄭伯、晉荀偃、衞𡩋殖、宋人伐許。○秋，齊侯伐我北鄙，圍成。○大雩。○冬，叔孫豹如晉。",
                    "zhushu": "",
                    "type": 2
                },
                {
                    "paragraph": "十有七年，春，王二月，庚午，邾子瞷卒。",
                    "zhushu": "○𣊺，音閑，左氏作“牼”。"
                },
                {
                    "paragraph": "○宋人伐陳。○夏，衞石買帥師伐曹。○秋，齊侯伐我北鄙，圍防。○九月，大雩。○宋華臣岀奔陳。○冬，邾人伐我南鄙。",
                    "zhushu": "",
                    "type": 2
                },
                {
                    "paragraph": "十有八年，春，白狄來。",
                    "zhushu": "不言朝，不能行朝禮。○朝，直遥反。"
                },
                {
                    "paragraph": "○夏，晉人執衛行人石買。稱行人，怨接於上也。",
                    "zhushu": "怨其君而執其使。稱行人，明使人爾，罪在上也。○其使，所吏反，下同。"
                },
                {
                    "paragraph": "○秋，齊侯伐我北鄙。○冬十月，公㑹晉侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子同圍齊。非圍而曰圍，",
                    "zhushu": "據實伐。"
                },
                {
                    "paragraph": "齊有大焉，亦有病焉。",
                    "zhushu": "齊若無罪，諸侯豈得同病之乎？"
                },
                {
                    "paragraph": "非大而足同，與",
                    "zhushu": "齊非大國，諸侯豈足同共圍之與？○同與，音餘。"
                },
                {
                    "paragraph": "諸侯同罪之也，亦病矣。",
                    "zhushu": "諸侯同罪大國，是不量力，必爲大國所讎，則亦病矣。"
                },
                {
                    "paragraph": "○曹伯負芻卒于師。閔之也。〇楚公子午帥師伐鄭。",
                    "zhushu": "",
                    "type": 2
                },
                {
                    "paragraph": "十有九年，春，王正月，諸侯盟于祝柯。",
                    "zhushu": "前年同圍齊之諸侯也。祝柯，齊地。○祝柯，古河反，注同。"
                },
                {
                    "paragraph": "晉人執邾子。公至自伐齊。春秋之義，已伐而盟。復伐者，則以伐致；",
                    "zhushu": "京城北之𩔖是。〇復，扶又反，下及注皆同。"
                },
                {
                    "paragraph": "盟不復伐者，則以㑹致。",
                    "zhushu": "㑹于䔥魚之𩔖是。"
                },
                {
                    "paragraph": "祝柯之盟，盟復伐齊與？",
                    "zhushu": "怪不以㑹致。〇與，音餘。"
                },
                {
                    "paragraph": "曰：非也。",
                    "zhushu": "不復伐齊。"
                },
                {
                    "paragraph": "然則何爲以伐致也？曰：與人同事，或執其君，或取其地。",
                    "zhushu": "同與邾圍齊，而晉執其君，魯取其地，此與盟後復伐無異。"
                },
                {
                    "paragraph": "取邾田，自漷水，",
                    "zhushu": "以漷水爲界。○漷水，火虢反，又音郭，水名。"
                },
                {
                    "paragraph": "軋辭也。",
                    "zhushu": "軋，委曲隨漷水，言取邾田之多。○軋，於八反。"
                },
                {
                    "paragraph": "其不日，惡盟也。",
                    "zhushu": "○惡，烏路反。"
                },
                {
                    "paragraph": "○季孫宿如晉。○葬曹成公。○夏，衞孫林父帥師伐齊。○秋，七月辛卯，齊侯環卒。○晉士匄帥師侵齊，至榖，聞齊侯卒，乃還。還者，事未畢之辭也。受命而誅生，死無所加其怒，不伐䘮，善之也。善之則何爲未畢也？君不尸小事，臣不專大名，善則稱君，過則稱己，則民作讓矣。士匄外專君命，故非之也。然則爲士匄者冝奈何？冝墠帷而歸命乎介。",
                    "zhushu": "除地爲墠，於墠張帷，反命于介，介歸告君，君命乃還，不敢專也。○墠，音善。介，音界，副使也。"
                },
                {
                    "paragraph": "○八月丙辰，仲孫蔑卒。○齊殺其大夫髙厚。○鄭殺其大夫公子嘉。○冬，葬齊靈公。○城西郛。〇叔孫豹㑹晉士匄于柯。",
                    "zhushu": "柯，地。"
                },
                {
                    "paragraph": "○城武城。",
                    "zhushu": "",
                    "type": 2
                },
                {
                    "paragraph": "二十年，春，王正月辛亥，仲孫速㑹莒人盟于向。",
                    "zhushu": "向，莒邑。○向，舒亮反。"
                },
                {
                    "paragraph": "夏，六月庚申，公㑹晉侯、齊侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子，盟于澶淵。",
                    "zhushu": "澶淵，衛地。〇澶，市然反。"
                },
                {
                    "paragraph": "○秋，公至自㑹。○仲孫速帥師伐邾。○蔡殺其大夫公子濕。蔡公子履出奔楚。○陳侯之弟光出奔楚。諸侯之尊，兄弟不得以屬通。其弟云者，親之也。親而奔之，惡也。",
                    "zhushu": "顯。書弟，明其親也。親而奔逐之，所以惡陳侯。○弟光，左氏作“黄”。惡，烏路反。"
                },
                {
                    "paragraph": "○叔老如齊。〇冬，十月丙辰朔，日有食之。○季孫宿如宋。",
                    "zhushu": "",
                    "type": 2
                },
                {
                    "paragraph": "二十有一年，春，王正月，公如晉。○邾庻其以𣾰、閭丘來奔。以者，不以者也。",
                    "zhushu": "凱曰：“人臣無專禄以邑叛之道。”○𣾰，音七。閭，力居反。"
                },
                {
                    "paragraph": "來奔者不言岀，舉其接我者也。𣾰、閭丘不言及，小大敵也。○夏，公至自晉。〇秋，晉欒盈出奔楚。○九月庚戍朔，日有食之。○冬，十月庚辰朔，日有食之。○曹伯來朝。",
                    "zhushu": "〇朝，直遥反。"
                },
                {
                    "paragraph": "○公㑹晉侯、齊侯、宋公、衞侯、鄭伯、曹伯、莒子、邾子于啇任。",
                    "zhushu": "啇任，某地。〇任，音壬。"
                },
                {
                    "paragraph": "○庚子，孔子生。",
                    "zhushu": "",
                    "type": 2
                },
                {
                    "paragraph": "二十有二年，春，王正月，公至自㑹。○夏，四月。○秋，七月辛酉，叔老卒。○冬，公㑹晉侯、齊侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子于沙隨。〇公至自㑹。○楚殺其大夫公子追舒。",
                    "zhushu": "",
                    "type": 2
                },
                {
                    "paragraph": "二十有三年，春，王二月癸酉朔，日有食之。○三月己巳，𣏌伯匄卒。",
                    "zhushu": "〇匄，古害反。"
                },
                {
                    "paragraph": "○夏，邾𢌿我來奔。",
                    "zhushu": "〇𢌿，必二反。"
                },
                {
                    "paragraph": "葬𣏌孝公。○陳殺其大夫慶虎及慶寅。稱國以殺，罪累上也。及慶寅，慶寅累也。陳侯之弟光自楚歸于陳。",
                    "zhushu": "光反稱弟言歸，無罪明矣。"
                },
                {
                    "paragraph": "○晉欒盈復入于晉，入于曲沃。",
                    "zhushu": "曲沃，晉地。〇復，扶又反。"
                },
                {
                    "paragraph": "○秋，齊侯伐衞，遂伐晉。○八月，叔孫豹帥師救晉，次于雍渝。",
                    "zhushu": "雍渝，晉地。○雍，於用反，又如字。渝，羊朱反。"
                },
                {
                    "paragraph": "言救後次，非救也。",
                    "zhushu": "惡其不遂君命而專止次，故先通君命，而後言次，尊君抑臣之義。鄭嗣曰：“次，止也。凡先書救而後言次，㫮非救也。僖元年“齊師、宋師、曹師次于聶北，救邢”，此師本欲止聶北，遥爲之援爾，隨其本意而書，故先言次而後言救。”豹本受君命救晉，中道不能，故先言救而後言次。若鄭伯未見諸侯，而曰如㑹，致其本意。〇惡其，烏路反，下傳“惡之”同。聶北，不輙反。中道，丁仲反，又如字。"
                },
                {
                    "paragraph": "○己卯，仲孫速卒。○冬，十月乙亥，臧孫紇出奔邾。其日，正臧孫紇之出也。",
                    "zhushu": "正其有罪。"
                },
                {
                    "paragraph": "蘧伯玉曰：“不以道事其君者，其岀乎？”",
                    "zhushu": "必不見容。〇籧，其居反。"
                },
                {
                    "paragraph": "○晉人殺欒盈。惡之，弗有也。",
                    "zhushu": "不言殺其大夫，是不有之以爲大夫。"
                },
                {
                    "paragraph": "〇齊侯襲莒。",
                    "zhushu": "輕行掩其不備曰襲。○輕，遣政反，又如字。",
                    "type": 2
                },
                {
                    "paragraph": "二十有四年，春，叔孫豹如晉。〇仲孫羯帥師侵齊。○夏，楚子伐呉。○秋，七月甲子朔，日有食之，旣。○齊崔杼帥師伐莒。○大水。○八月癸巳朔，日有食之。〇公㑹晉侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子于夷儀。○冬，楚子、蔡侯、陳侯、許男伐鄭。○公至自㑹。○陳鍼冝咎出奔楚。",
                    "zhushu": "○鍼，其廉反。咎，其九反。"
                },
                {
                    "paragraph": "○叔孫豹如京師。○大饑。五榖不升爲大饑。",
                    "zhushu": "升，成也。"
                },
                {
                    "paragraph": "一榖不升謂之嗛，",
                    "zhushu": "嗛，不足貌。〇嗛，去簟反。"
                },
                {
                    "paragraph": "二榖不升謂之饑，三榖不升謂之饉，",
                    "zhushu": "〇饉，音近。"
                },
                {
                    "paragraph": "四榖不升謂之康，",
                    "zhushu": "康，虚。"
                },
                {
                    "paragraph": "五榖不升謂之大侵。",
                    "zhushu": "侵，傷。"
                },
                {
                    "paragraph": "大侵之禮，君食不兼味，臺榭不塗，",
                    "zhushu": "塗，堊飾。○榭，音謝。堊，烏路反，又烏洛反。"
                },
                {
                    "paragraph": "弛侯廷道不除，",
                    "zhushu": "弛，廢也。侯，射侯也。廢侯，不燕射，廷内道路不脩除。○弛侯，式氏反。廷道，徒佞反，朝廷之道也，一音庭。"
                },
                {
                    "paragraph": "百官布而不制，",
                    "zhushu": "官職脩列，不可闕廢，不更有造作。"
                },
                {
                    "paragraph": "鬼神禱而不祀，",
                    "zhushu": "周書曰：“大荒有禱無祀。”。"
                },
                {
                    "paragraph": "此大侵之禮也。",
                    "zhushu": "",
                    "type": 2
                },
                {
                    "paragraph": "二十有五年，春，齊崔杼帥師伐我北鄙。○夏，五月乙亥，齊崔杼弑其君光。莊公失言，淫于崔氏。",
                    "zhushu": "放言將淫崔氏，爲此見弑也。邵曰：“淫，過也。言莊公言語失漏，有過於崔子，而崔子弒之，故傳載其致弒之由，以明崔杼之罪甚。”○爲此，于僞反，下爲其同。"
                },
                {
                    "paragraph": "〇公㑹晉侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子于夷儀。○六月壬子，鄭公孫舎之帥師入陳。○秋，八月己巳，諸侯同盟于重丘。",
                    "zhushu": "㑹夷儀之諸侯也。重丘，齊地。○重，直龍反。"
                },
                {
                    "paragraph": "公至自㑹。〇衞侯入于夷儀。",
                    "zhushu": "夷儀，本邢地，衛滅邢而爲衛地。"
                },
                {
                    "paragraph": "○楚屈建帥師滅舒鳩。",
                    "zhushu": "○屈，居勿反。"
                },
                {
                    "paragraph": "○冬，鄭公孫夏帥師伐陳。",
                    "zhushu": "○夏，尸雅反。"
                },
                {
                    "paragraph": "〇十有二月，呉子謁伐楚，門于巢，卒。以伐楚之事，門于巢，卒也。",
                    "zhushu": "所以攻巢之門者，爲其伐楚之事故也。然則伐楚經巢。〇子謁，左氏作“遏”。"
                },
                {
                    "paragraph": "于巢者，外乎楚也。",
                    "zhushu": "若但言伐楚卒，而不言于巢者，則卒在楚也。言于巢，則不在楚。"
                },
                {
                    "paragraph": "門于巢，乃伐楚也。",
                    "zhushu": "先攻巢，然後楚乃可得伐。"
                },
                {
                    "paragraph": "諸侯不生名，取卒之名，加之“伐楚”之上者，見以伐楚卒也。其見以伐楚卒，何也？",
                    "zhushu": "據伐楚惡事，無縁致本意。○見，賢徧反。"
                },
                {
                    "paragraph": "古者大國過小邑，小邑必飾城而請罪，禮也。",
                    "zhushu": "飾城者，脩守備。請罪，問所以爲闕，致師之意。〇守備，手又反，或如字。"
                },
                {
                    "paragraph": "吴子謁伐楚，至巢，入其門，門人射呉子，有矢創，反舎而卒。古者雖有文事，必有武□，非巢之不飾城而請罪，非吴子之自輕也。",
                    "zhushu": "非，責。○射，食亦反。創，𥘉良反。",
                    "type": 2
                },
                {
                    "paragraph": "二十有六年，春，王二月辛卯，衞𡩋喜弑其君剽。此不正，其日，何也？殖也立之，喜也君之，正也。",
                    "zhushu": "父立以爲君，則子宜君之，以明正也。○君剽，匹妙反。"
                },
                {
                    "paragraph": "○衛孫林父入于戚以叛。○甲午，衞侯衎復歸于衞。日歸，見知弑也。",
                    "zhushu": "書喜弑君，衎可言歸，衎實與弑，故録日。所以知其與弑者，言辛卯弑君，甲午便歸，是待弑而入，故得速也。〇衎，苦旦反；一本作“衍”。見知，賢徧反。實與，音豫，下同。"
                },
                {
                    "paragraph": "夏，晉侯使荀吴來聘。○公㑹晉人、鄭良霄、宋人、曹人于澶淵。○秋，宋公殺其丗子座。",
                    "zhushu": "〇座，在禾反。"
                },
                {
                    "paragraph": "〇晉人執衞𡩋喜。〇八月壬午，許男𡩋卒于楚。",
                    "zhushu": "宣九年九月辛酉，晉侯黒臀卒于扈，傳曰：“其日，未踰竟也。”此乃在楚，何以日邪？隱三年八月庚辰，宋公和卒，傳曰：“日卒，正也。”許男卒于楚，則在外已顯，日卒，明其正。○竟，音境。"
                },
                {
                    "paragraph": "〇冬，楚子、蔡侯、陳侯伐鄭。○葬許靈公。",
                    "zhushu": "",
                    "type": 2
                },
                {
                    "paragraph": "二十有七年，春，齊侯使慶封來聘。夏，叔孫豹㑹晉趙武、楚屈建、蔡公孫歸生、衞石惡、陳孔奐、鄭良霄、許人、曹人于宋。",
                    "zhushu": "○奐，呼亂反。"
                },
                {
                    "paragraph": "○衛殺其大夫𡩋喜。稱國以殺，罪累上也。𡩋喜弑君，其以累上之辭言之，何也？甞爲大夫，與之渉公事矣。",
                    "zhushu": "鄭嗣曰：“若獻公以喜有弑君之罪而殺之，則不冝旣入以爲大夫而復殺之，明以他故。”○復，扶又反。"
                },
                {
                    "paragraph": "𡩋喜由君弑君，而不以弑君之罪罪之者，惡獻公也。",
                    "zhushu": "獻公，即衎也。鄭嗣曰：“書𡩋喜弒其君，則喜之罪不嫌不明。今若不言喜之無罪而死，則獻公之惡不彰。”○惡獻，烏路反。"
                },
                {
                    "paragraph": "○衞侯之弟專出奔晉。",
                    "zhushu": "○專，左氏作“鱄”。"
                },
                {
                    "paragraph": "專，喜之徒也。專之爲喜之徒，何也？己雖急納其兄，與人之臣謀弑其君，是亦弑君者也。專其曰弟，何也？",
                    "zhushu": "據稱弟則無罪。○己，音紀。"
                },
                {
                    "paragraph": "專有是信者，",
                    "zhushu": "言君本使專與喜爲約納君，許以寵賂，今反殺之。獻公使專失信，故稱弟，見獻公之惡也。○見，賢徧反。"
                },
                {
                    "paragraph": "君賂不入乎喜而殺喜，是君不直乎喜也，故出奔晉。織絇邯鄲，終身不言衞。",
                    "zhushu": "恥失信。〇絇，其俱反。邯，音寒。鄲，音舟。"
                },
                {
                    "paragraph": "專之去，合乎春秋。",
                    "zhushu": "何休曰：“𡩋喜本弑君之家，獻公過而殺之，小負也。專以君之小負自絶，非大義也。何以台乎春秋？”鄭君釋之曰：“𡩋喜雖弑君之家，本專與約納獻公爾。公由喜得入，已與喜以君臣從事矣。春秋襏亂重盟約，今獻公背之而殺忠干己者，是獻公惡而難親也。獻公旣惡而難親，專又與喜爲黨，懼禍將及，君子見幾而作，不俟終日。微子去紂，孔子以爲上仁。專之去䘙，其心若此，合于春秋，不亦冝乎！”○與約，如字，又於妙反，下同。爲約，于僞反，本或作“盟約”。背之，音佩。"
                },
                {
                    "paragraph": "○秋，七月辛巳，豹及諸侯之大夫盟于宋。溴梁之㑹，諸侯在而不曰諸侯之大夫，大夫不臣也，晉趙武恥之。“豹”云者，恭也。",
                    "zhushu": "不舉氏姓。"
                },
                {
                    "paragraph": "諸侯不在而曰諸侯之大夫，大夫臣也。其臣恭也，晉趙武爲之㑹也。○冬，十有二月乙亥朔，日有食之。",
                    "zhushu": "",
                    "type": 2
                },
                {
                    "paragraph": "二十有八年，春，無冰。○夏，衞石惡出奔晉。○邾子來朝。",
                    "zhushu": "○朝，直遥反。"
                },
                {
                    "paragraph": "○秋，八月，大雩。○仲孫羯如晉。○冬，齊慶封來奔。○十有一月，公如楚。○十有二月甲寅，天王崩。",
                    "zhushu": "靈王。"
                },
                {
                    "paragraph": "○乙未，楚子昭卒。",
                    "zhushu": "",
                    "type": 2
                },
                {
                    "paragraph": "二十有九年，春，王正月，公在楚。閔公也。",
                    "zhushu": "閔公爲楚所制，故存録。"
                },
                {
                    "paragraph": "〇夏，五月，公至自楚。喜之也。",
                    "zhushu": "凱曰：“逺之蠻國，喜得全歸。"
                },
                {
                    "paragraph": "致君者，殆其往",
                    "zhushu": "殆，危。"
                },
                {
                    "paragraph": "而喜其反，此致君之意義也。○庚午，衞侯衎卒。○𥗋弑呉子餘祭。𥗋，門者也，寺人也。不稱名姓，𥗋不得齊於人；不稱其君，𥗋不得君其君也。禮，君不使無恥，不近刑人，",
                    "zhushu": "無恥，不知臧否。○𥗋，音昬，守門人也。𥙊，側界反。寺人，本又作“侍人”。不近，附近之近，下同。否，音鄙，又方九反。"
                },
                {
                    "paragraph": "不狎敵，不邇怨。賤人非所貴也，貴人非所刑也，刑人非所近也。舉至賤而加之呉子，呉子，近刑人也。𥗋弑呉子餘祭，仇之也。",
                    "zhushu": "怨仇餘𥙊，故弑之。○狎，户甲反。怨，於願反，又於元反。仇，音求。"
                },
                {
                    "paragraph": "○仲孫羯㑹晉荀盈、齊髙止、宋華定、衞丗叔儀、鄭公孫叚、曹人、莒人、邾人、滕人、薛人、小邾人城𣏌。古者天子封諸侯，其地足以容其民，其民足以滿城以自守也。𣏌危而不能自守，故諸侯之大夫相帥以城之，此變之正也。",
                    "zhushu": "諸侯微弱，政由大夫，大夫能同恤災危，故曰變之正。"
                },
                {
                    "paragraph": "〇晉侯使士鞅來聘。𣏌子來盟。",
                    "zhushu": "𣏌復稱子，蓋時王所黜。○復，扶又反。"
                },
                {
                    "paragraph": "○吴子使札來聘。",
                    "zhushu": "杜預曰：吴子，餘祭。旣遣札聘上國而後死，札以六月到魯。”夫聞䘮也。不稱公子，其禮未同於止國。○札，側八反。"
                },
                {
                    "paragraph": "吴其稱子，何也？善使延陵季子，故進之也。身賢，賢也；使賢，亦賢也。延陵季子之賢，尊君也。",
                    "zhushu": "以季札之賢，吴子得進稱子，是尊君也。"
                },
                {
                    "paragraph": "其名，成尊於上也。",
                    "zhushu": "春秋賢者不名，而礼名者，許夷狄不一而足，唯成吴之尊稱。直稱吴，則不得有大夫。〇尊稱，尺證反。"
                },
                {
                    "paragraph": "○秋，九月，葬衞獻公。○齊髙止出奔北燕。其曰北燕，從史文也。",
                    "zhushu": "南燕，姞姓，在鄭、䘙之間。北燕，姫姓，在晉之北。史曰北燕，據時然，故不改也。傅所言解時，但有言有燕者。○北燕，音烟，國名。姞，其乙反，又其吉反。"
                },
                {
                    "paragraph": "○冬，仲孫羯如晉。",
                    "zhushu": "",
                    "type": 2
                },
                {
                    "paragraph": "三十年，春，王正月，楚子使薳罷來聘。",
                    "zhushu": "聘例時，此聘月之，何也？泰曰：桓二年“宋督弑其君與夷”，傳曰：“書王以正與夷之卒。”然則義有所明，皆湏王以正之。書王必上繫于春，下統于月。此書王以治蔡般弒父之罪爾，非以録薳罷之聘。○薳罷，于委反，下音皮。與夷，如字，又音餘，宋殤公名。"
                },
                {
                    "paragraph": "○夏，四月，蔡丗子般弑其君固。其不日，子奪父政，是謂夷之。",
                    "zhushu": "比之夷狄，故不日也。“丁未，楚丗子啇臣弑其父”，傳曰：“日髠之卒，所以謹商臣之弒也。”楚公子比弑其君”，傳曰：“不日，比不弑。”般弒不日，而曰夷之，何也？徐乾曰：“凡中國君正卒，皆書日以録之，夷狄君卒，皆不日以略之，所以别中國與夷狄。夷狄弒君而日者，閔其爲惡之甚，謹而録之。中國君卒例日，不以弑與不弑也。至于卒而不日者，乃所以略之，與夷狄同例。”○子舨，音班，本又作班。髠，苦門反。以别，彼列反。"
                },
                {
                    "paragraph": "〇五月，甲午，宋災，伯姫卒。取卒之日加之災上者，見以災卒也。其見以災卒奈何？伯姫之舎失火，左右曰：“夫人少辟火乎？”伯姫曰：“婦人之義，傅母不在，宵不下堂。”",
                    "zhushu": "宵，夜。○見以，賢徧反。辟，音避，下同。"
                },
                {
                    "paragraph": "左右又曰：“夫人少辟火乎？”伯姫曰：“婦人之義，保母不在，宵不下堂。”遂逮乎火而死。婦人以貞爲行者也，伯姫之婦道盡矣。詳其事，賢伯姫也。",
                    "zhushu": "○逮音代，又大計反。行，下孟反。"
                },
                {
                    "paragraph": "○天王殺其弟佞夫。傳曰：“諸侯且不首惡，况於天子乎？君無忍親之義，天子、諸侯所親者，唯長子、母弟耳。天王殺其弟侫夫，甚之也。",
                    "zhushu": "○長，丁丈反。"
                },
                {
                    "paragraph": "○王子瑕奔晉。",
                    "zhushu": "不言出，周無外。"
                },
                {
                    "paragraph": "○秋，七月，叔弓如宋，葬共姫。",
                    "zhushu": "共姫，從夫之謚。○共，音恭。"
                },
                {
                    "paragraph": "外夫人不書葬，此其言葬，何也？吾女也。卒災，故隱而葬之也。○鄭良霄出奔許，自許入于鄭。鄭人殺良霄。不言大夫，惡之也。",
                    "zhushu": "○惡，烏路反。"
                },
                {
                    "paragraph": "〇冬十月，葬蔡景公。不日卒而月葬，不葬者也。卒而葬之，不忍使父失民於子也。",
                    "zhushu": "鄭嗣曰：“夫葬者，臣子之事也。”景公無子，不可謂無民。無民，則景公有失於民，有民則罪歸於子。若不書葬，則嫌亦失民，故曰不忍使父失民於子。"
                },
                {
                    "paragraph": "○晉人、齊人、宋人、衞人、鄭人、曹人、莒人、邾人、滕人、薛人、𣏌人、小邾人㑹于澶淵，宋災故。㑹不言其所爲，其曰“宋災故”，何也？不言災故，則無以見其善也。其曰人，何也？救災以衆。何救焉？更宋之所䘮財也。",
                    "zhushu": "償其所䘮財，故雖不及災時，而猶曰救災。○所爲，于僞反。以見，賢徧反。更，音庚，償也。䘮，息浪反。償，時亮反。"
                },
                {
                    "paragraph": "澶淵之㑹，中國不侵伐夷狄，夷狄不入中國，無侵伐八年，善之也。晉趙武、楚屈建之力也。",
                    "zhushu": "",
                    "type": 2
                },
                {
                    "paragraph": "三十有一年，春，王正月。○夏六月辛巳，公薨于楚宫。楚宫，非正也。",
                    "zhushu": "楚宫，别宫名，非路寢。"
                },
                {
                    "paragraph": "○秋九月癸巳，子野卒。",
                    "zhushu": "襄公大子。〇大，音㤗。"
                },
                {
                    "paragraph": "子卒日，正也。○己亥，仲孫羯卒。○冬十月，滕子來㑹葬。",
                    "zhushu": "書，非禮。"
                },
                {
                    "paragraph": "○癸酉，葬我君襄公。○十有一月，莒人弑其君密州。",
                    "zhushu": ""
                }
            ]
        },
        {
            "name": "昭公第十",
            "paragraphs": [
                {
                    "paragraph": "昭公第十",
                    "zhushu": "〇昭公名稠，景王四年即位。",
                    "type": 1
                },
                {
                    "paragraph": "元年，春，王正月，公即位。繼正即位，正也。○叔孫豹㑹晉趙武、楚公子圍、齊國弱、宋向戍、衞齊惡、陳公子招、蔡公孫歸生、鄭罕虎、許人、曹人于郭。",
                    "zhushu": "○招，上昭反。郭，左氏作“虢”。"
                },
                {
                    "paragraph": "○三月，取鄆。",
                    "zhushu": "鄆，魯邑。言取者，叛戾不服。○鄆，音運。"
                },
                {
                    "paragraph": "○夏，秦伯之弟鍼岀奔晉。諸侯之尊，弟兄不得以屬通。其弟云者，親之也。親而奔之，惡也。",
                    "zhushu": "○鍼，其廉反。惡，烏路反。"
                },
                {
                    "paragraph": "○六月丁巳，邾子華卒。○晉荀呉帥師敗狄于大原。",
                    "zhushu": "太原地。〇大，音泰。"
                },
                {
                    "paragraph": "傳曰：中國曰大原，夷狄曰大鹵。號從中國，名從主人。",
                    "zhushu": "襄五年注詳矣。〇上，郞古反。"
                },
                {
                    "paragraph": "○秋，莒去疾自齊入于莒。莒展出奔呉。○叔弓帥師疆鄆田。疆之爲言猶竟也。",
                    "zhushu": "爲之境界。○去，起吕反。竟，音境。"
                },
                {
                    "paragraph": "○葬邾悼公。○冬，十有一月，己酉，楚子卷卒。",
                    "zhushu": "○卷，音權，左氏作“麇”。"
                },
                {
                    "paragraph": "○楚公子比出奔晉。",
                    "zhushu": "",
                    "type": 2
                },
                {
                    "paragraph": "二年，春，晉侯使韓起來聘。○夏，叔弓如晉。○秋，鄭殺其大夫公孫黒。〇冬，公如晉，至河乃復。",
                    "zhushu": "乃者，亡乎人之辭。刺公弱劣，受制彊臣。"
                },
                {
                    "paragraph": "恥如晉，故著有疾也。",
                    "zhushu": "公凡四如晉，季氏訢公于晉侯，使不見公，公懼不利于己，故公託至河有疾而反，以殺恥也。十二年傳曰“季氏不使遂乎晉”，與此傳互文以見義。然則十三年、二十一年如晉，與此義同。二十三年經曰“至河乃復”，是微有疾而反，嫌與上四如晉同，故明之。〇見，去聲。"
                },
                {
                    "paragraph": "○季孫宿如晉。公如晉而不得入，季孫宿如晉而得入，惡季孫宿也。",
                    "zhushu": "明晉之不見公，季孫宿之所爲。○惡，烏路反。",
                    "type": 2
                },
                {
                    "paragraph": "三年，春，王正月，丁未，滕子原卒。○夏，叔弓如滕。○五月，葬滕成公。○秋，小邾子來朝。",
                    "zhushu": "○朝，直遥反。"
                },
                {
                    "paragraph": "○八月，大雩。○冬，大雨雹。",
                    "zhushu": "〇雨，于付反。雹，皮學反。"
                },
                {
                    "paragraph": "〇北燕伯𣢾出奔齊。其曰北燕，從史文也。",
                    "zhushu": "",
                    "type": 2
                },
                {
                    "paragraph": "四年，春，王正月，大雨雪。",
                    "zhushu": "雪，或爲“雹”。〇雨雪，于付反，左氏作“雨雹”。"
                },
                {
                    "paragraph": "〇夏，楚子、蔡侯、陳侯、鄭伯、許男、徐子、滕子、頓子、胡子、沈子、小邾子、宋丗子佐、淮夷㑹于申。",
                    "zhushu": "楚靈王始㑹諸侯也。〇沈，音審。"
                },
                {
                    "paragraph": "楚人執徐子。",
                    "zhushu": "稱人以執，執有罪。"
                },
                {
                    "paragraph": "〇秋，七月，楚子、蔡侯、陳侯、許男、頓子、胡子、沈子、淮夷伐呉，",
                    "zhushu": "衆國之君，傾衆悉力以伐彊敵，内外之害重，故謹而月之。定四年，伐楚亦月，此其例也。"
                },
                {
                    "paragraph": "執齊慶封，殺之。此入而殺，其不言入，何也？慶封封乎呉鍾離。",
                    "zhushu": "言時殺慶封自于鍾離，實不入呉。"
                },
                {
                    "paragraph": "其不言伐鍾離，何也？不與呉封也。慶封其以齊氏，何也？",
                    "zhushu": "據已絶于齊。"
                },
                {
                    "paragraph": "爲齊討也。靈王使人以慶封令於軍中曰：“有若齊慶封弒其君者乎？”",
                    "zhushu": "謂與崔杼共弑莊公光。○爲，于僞反。"
                },
                {
                    "paragraph": "慶封曰：“子一息，我亦且一言。曰：有若楚公子圍弑其兄之子，而代之爲君者乎？”軍人粲然皆𥬇。",
                    "zhushu": "粲然，盛笑貌。○粲，七旦反。"
                },
                {
                    "paragraph": "慶封弑其君，而不以弑君之罪罪之者，慶封不爲靈王服也，不與楚討也。",
                    "zhushu": "傳例曰：“稱人以殺大夫，爲殺有罪。”今殺慶封，經不稱“人”，故曰“不以弑君之罪罪之”。○爲，于僞反。"
                },
                {
                    "paragraph": "春秋之義，用貴冶賤，用賢治不肖，不以亂治亂也。孔子曰：“懷惡而討，雖死不服。”其斯之謂與！",
                    "zhushu": "○與，音餘。"
                },
                {
                    "paragraph": "遂滅厲。遂，繼事也。○九月，取繒。○冬，十有二月，乙卯，叔孫豹卒。",
                    "zhushu": "",
                    "type": 2
                },
                {
                    "paragraph": "五年，春，王正月，舎中軍。貴復正也。",
                    "zhushu": "魯次國，舊二軍，襄十一年立三軍，今毀之，故曰復正”。○舎，音捨。"
                },
                {
                    "paragraph": "〇楚殺其大夫屈申。",
                    "zhushu": "〇屈，居勿反。"
                },
                {
                    "paragraph": "○公如晉。○夏，莒牟夷以牟婁及防兹來奔。以者，不以者也。來奔者不言岀。",
                    "zhushu": "以其方向内也。"
                },
                {
                    "paragraph": "及防兹，以大及小也。莒無大夫，其曰牟夷，何也？以其地來也。以地來則何以書也？重地也。",
                    "zhushu": "𥨸地之罪重，故不得不録其人。"
                },
                {
                    "paragraph": "〇秋，七月，公至自晉。○戊辰，叔弓帥師敗莒師于賁泉。",
                    "zhushu": "賁泉，魯地。○賁泉，扶粉反，左氏作“蚡泉”。"
                },
                {
                    "paragraph": "狄人謂賁泉失台。號從中國，名從主人。",
                    "zhushu": "○台，湯來反。"
                },
                {
                    "paragraph": "○秦伯卒。○冬，楚子、蔡侯、陳侯、許男、頓子、沈子、徐人、越人伐呉。",
                    "zhushu": "",
                    "type": 2
                },
                {
                    "paragraph": "六年，春，王正月，𣏌伯益姑卒。○葬秦景公。○夏，季孫宿如晉。葬𣏌文公。○宋華合比出奔衞。",
                    "zhushu": "○比，必里反，又毗志反。"
                },
                {
                    "paragraph": "○秋，九月，大雩。〇楚薳罷帥師伐呉。○冬，叔弓如楚。○齊侯伐北燕。",
                    "zhushu": "",
                    "type": 2
                },
                {
                    "paragraph": "七年，春，王正月，曁齊平。",
                    "zhushu": "曁，其器反。"
                },
                {
                    "paragraph": "曁，猶曁暨也。曁者，不得已也。以外及内曰曁。○三月，公如楚。○叔孫婼如齊莅盟。",
                    "zhushu": "○婼，丑略反。莅，音利，又音𩔖。"
                },
                {
                    "paragraph": "莅，位也。内之前定之辭謂之莅，外之前定之辭謂之來。○夏，四月甲辰朔，日有食之。○秋，八月戊辰，衛侯惡卒。郷曰“衞齊惡”，",
                    "zhushu": "在元年。○郷，香亮反，本亦作“曏”，八年同。"
                },
                {
                    "paragraph": "今曰“衞侯惡”，此何爲君臣同名也？君子不奪人名，不奪人親之所名，重其所以來也，王父名子也。",
                    "zhushu": "不奪人名，謂親之所名，明臣雖欲改，君不當聽也。君不聽臣易名者，欲使人重父命也。父受名于王父，王父卒，則稱王父之命名之。"
                },
                {
                    "paragraph": "○九月，公至自楚。○冬，十有一月，癸未，季孫宿卒。○十有二月癸亥，葬衞襄公。",
                    "zhushu": "",
                    "type": 2
                },
                {
                    "paragraph": "八年，春，陳侯之弟招殺陳丗子偃師。郷曰“陳公子招”，",
                    "zhushu": "在元年。"
                },
                {
                    "paragraph": "今曰“陳侯之弟招”，何也？曰：盡其親，所以惡招也。",
                    "zhushu": "盡其親，謂旣稱公子，又稱弟。招，先君之公子，今君之母弟。○惡，烏路反。"
                },
                {
                    "paragraph": "兩下相殺，不志乎春秋，此其志，何也？丗子云者，唯君之貳也，云可以重之存焉，志之也。諸侯之尊，弟兄不得以屬通。其弟云者，親之也。親而殺之，惡也。",
                    "zhushu": "惡招。"
                },
                {
                    "paragraph": "○夏，四月辛丑，陳侯溺卒。",
                    "zhushu": "○溺，乃歷反。"
                },
                {
                    "paragraph": "○叔弓如晉。○楚人執陳行人干徴師，殺之。",
                    "zhushu": "干，姓。徵師，名。"
                },
                {
                    "paragraph": "稱“人”以執“大夫”，執有罪也；稱“行人”，怨接於上也。陳公子留出奔鄭。○秋，蒐于紅。",
                    "zhushu": "紅，魯地。〇蒐，所求反。紅，戸公反。"
                },
                {
                    "paragraph": "正也。",
                    "zhushu": "常事不書，而此書者，以後比年大蒐失禮，因此以見正。○見，賢徧反。"
                },
                {
                    "paragraph": "因蒐狩以習用武事，禮之大者也。艾蘭以爲防，",
                    "zhushu": "蘭，香草也。防爲田之大限。○狩，手又反。艾，魚廢反。"
                },
                {
                    "paragraph": "置𣃼以爲轅門，",
                    "zhushu": "𣃼，旌旗之名。周禮：“通帛爲𣃼。”轅門，卬車以其轅表門。〇旒，之然反。卬車，五郞反，一音仰，本又作“昂”。"
                },
                {
                    "paragraph": "以葛覆質以爲𣙗，",
                    "zhushu": "質，椹也。𣙗，門中臬。葛，或爲“褐”。○𣙗，魚列反，門橜也。椹，張林反。臬，魚列反，橛也。褐，户葛反，毛布也。"
                },
                {
                    "paragraph": "流旁握，御轚者不得入。",
                    "zhushu": "流旁握，謂車兩轊頭，各去門邊容握。握，四寸也。轚挂則不得入門。〇轚，古帝反，挂也。劉兆云：“絓也。”本或作“擊”。轊，音衞，一音徐歳反，車軸頭也。挂，戸卦反，又音封，礙也。"
                },
                {
                    "paragraph": "車軌塵，",
                    "zhushu": "塵不出轍。"
                },
                {
                    "paragraph": "焉𠉀蹄，",
                    "zhushu": "發足相應，遟疾相投。〇蹄，徒𠔃反，馬足也。相應，“應對”之應。"
                },
                {
                    "paragraph": "揜禽旅，",
                    "zhushu": "揜取衆禽。〇揜，於撿反，本亦作“掩”。"
                },
                {
                    "paragraph": "御者不失其馳，然後射者能中。",
                    "zhushu": "不失馳騁之節。〇中，丁仲反，下皆同。"
                },
                {
                    "paragraph": "過防弗逐，不從奔之道也。",
                    "zhushu": "戰不逐奔之義。"
                },
                {
                    "paragraph": "面傷不獻，",
                    "zhushu": "嫌誅降。〇降，户江反。"
                },
                {
                    "paragraph": "不成禽不獻。",
                    "zhushu": "惡虐㓜少。○堊，烏路反，年未傳及注皆同。少，詩召反。"
                },
                {
                    "paragraph": "禽雖多，天子取三十焉，其餘與士衆以習射於射宫。",
                    "zhushu": "取三十以共乾豆、賔客之庖。射宫，擇宫。○共，音㳟。庖，歩交反。"
                },
                {
                    "paragraph": "射而中，田不得禽則得禽；田得禽而射不中，則不得禽。是以知古之貴仁義而賤勇力也。",
                    "zhushu": "射以不爭爲仁，揖讓爲義。○争，“争𦭶”之争。"
                },
                {
                    "paragraph": "○陳人殺其大夫公子過。",
                    "zhushu": "○過，音戈。"
                },
                {
                    "paragraph": "○大雩。○冬，十月壬午，楚師滅陳。執陳公子招，放之于越。殺陳孔奐。惡楚子也。",
                    "zhushu": "惡其滅人之國，放有罪之人，反殺無辜之臣，故實是楚子而言師。"
                },
                {
                    "paragraph": "○葬陳哀公。不與楚滅，閔之也。",
                    "zhushu": "滅國不葬，閔楚夷狄以無道滅之，故書葬以存陳。",
                    "type": 2
                },
                {
                    "paragraph": "九年，春，叔弓㑹楚子于陳。○許遷于夷。",
                    "zhushu": "以自遷爲丈，而地者，計復見也。夷，許地。徐邈曰：“許十八年又遷于白羽。許比遷徙，所都無常，居處淺薄，如一邑之移，故略而不月，不得從國遷常例。”○復，扶又反。見，賢徧反。"
                },
                {
                    "paragraph": "○夏四月，陳火。",
                    "zhushu": "○火，左氏作“災”。"
                },
                {
                    "paragraph": "國曰災，邑曰火。火不志，此何以志？閔陳而存之也。",
                    "zhushu": "陳已滅矣，猶書火者，不與楚滅也。不可以方全國，故不云災。何休曰：“月者，閔之。”。"
                },
                {
                    "paragraph": "○秋，仲孫貜如齊。",
                    "zhushu": "○貜，俱縛反。"
                },
                {
                    "paragraph": "○冬，築郎囿。",
                    "zhushu": "○囿，音又，舊于目反，苑也。",
                    "type": 2
                },
                {
                    "paragraph": "十年，春，王正月。○夏，齊欒施來奔。○秋七月，季孫意如、叔弓、仲孫貜帥師伐莒。○戊子，晉侯彪卒。",
                    "zhushu": "○彪，彼虬反。"
                },
                {
                    "paragraph": "○九月，叔孫婼如晉，",
                    "zhushu": "月者，爲下葬晉平公起。○爲，于僞反。"
                },
                {
                    "paragraph": "○葬晉平公。○十有二月甲子，宋公成卒。",
                    "zhushu": "不書冬，𡩋所未詳。〇成，音城。",
                    "type": 2
                },
                {
                    "paragraph": "十有一年，春，王二月，叔弓如宋，○葬宋平公。",
                    "zhushu": "晉獻公以殺丗子申生，故不書葬。宋平公殺丗子座而書葬，何乎？何休曰：“痤有罪故也。”痤之罪，𡩋所未聞。鄭莊公殺弟而書葬，以段不弟也。何氏將以理例推之。然則段不弟也，故不書弟。痤若不子，亦不應書丗子；書丗子，則痤之罪非不子明矣。○痤，在禾反。不弟，大帝反，又如字，下“不弟”同。"
                },
                {
                    "paragraph": "○夏，四月丁巳，楚子䖍誘蔡侯般，殺之于申。何爲名之也？",
                    "zhushu": "據諸侯不生召。〇䖍，其然反，或作“乾”。侯，般，音班。"
                },
                {
                    "paragraph": "夷狄之君，誘中國之君而殺之，故謹而名之也。稱時、稱月、稱日、稱地，謹之也。",
                    "zhushu": "蔡侯般，弒父之賊，此人倫之所不容，王誅之所必加。禮九：在官者殺無赦。豈得惡楚子殺般乎？若謂夷狄之君不得行禮于中國者，理旣不通，事又不然。宣十一年，楚人殺陳夏徵舒，不言入，傳曰：“明楚之討有罪也。”似若上下違反，不兩立之說。甞試論之曰：夫罰不及嗣，先王之令典；懷惡而討，丈夫之醜行。楚䖍滅人之國，殺人之子，伐不以罪，亦已明矣。莊王之討徵舒，則異於是矣。凡罰當其理，雖夷必申；苟違斯道，雖華必抑。故莊王得爲伯討，齊侯不得滅紀。趙盾救陳，則稱師以大之；靈王誘蔡，則書名以惡之。所以情禮俱暢，善惡兩顯，豈直惡夷狄之君，計中國之亂哉！夫楚靈王之殺蔡般，亦猶晉惠之戮里克，雖伐弒逆之國，誅有罪之人，不獲討賊之美，而有累謹之名者，良有以也。”〇得惡，烏路反，下“以惡之”“豈直惡”同。陳夏，户雅反。醜行，下孟反。罸當，丁浪反，又如字。趙盾，徒本反。有累，力僞反。"
                },
                {
                    "paragraph": "楚公子棄疾帥師圍蔡。〇五月甲申，夫人歸氏薨。",
                    "zhushu": "昭公母，胡女，歸姓。"
                },
                {
                    "paragraph": "○大蒐于比蒲。",
                    "zhushu": "夏而言蒐，蓋用秋蒐之禮。八年秋，蒐干紅，傳曰：“正也。”此月大蒐，人衆器械有踰常禮。時有小君之䘮，不譏䘮蒐者，重守國之衛，安不忘危。○比，音毗。械，户戒反。"
                },
                {
                    "paragraph": "〇仲孫貜㑹邾子，盟于祲祥。",
                    "zhushu": "祲祥，地也。祲，子鴆反。"
                },
                {
                    "paragraph": "○秋，季孫意如㑹晉韓起、齊國弱、宋華亥、衞北宫佗、鄭罕虎、曹人、𣏌人于厥憖。",
                    "zhushu": "厥憖，地也。〇佗，大河反。憖，魚靳反，又五轄反。"
                },
                {
                    "paragraph": "〇九月己亥，葬我小君齊歸。",
                    "zhushu": "齊，謚。"
                },
                {
                    "paragraph": "○冬，十有一月，丁酉，楚師滅蔡，執蔡丗子友以歸，用之。",
                    "zhushu": "僖十九年“邾人執繒子用之”，傳曰：“用之者，叩其鼻以衈血，惡之，故謹而日之。”○叩，音口。衈音二。惡，烏路反，下文及注同。"
                },
                {
                    "paragraph": "此子也，",
                    "zhushu": "諸侯在䘮稱子。"
                },
                {
                    "paragraph": "其曰丗子何也？不與楚殺也。一事注乎志，所以惡楚子也。",
                    "zhushu": "一事輙注而志之也。何休曰：“即不與楚殺，當貶楚爾，何故反貶蔡稱丗子邪？”鄭君釋之曰：“滅蔡者，楚子也，而稱師，固已貶矣。楚子思啓封疆而貪蔡，誘殺蔡侯般，冬而滅蔡殺友，惡其淫，放其志，殺一國二君以取其國，故變子言丗子，使君不得其君終。”",
                    "type": 2
                },
                {
                    "paragraph": "十有二年，春，齊髙偃帥師納北燕伯于陽。",
                    "zhushu": "三年所奔齊者，髙傒玄孫，齊大夫也。陽，燕别邑。不言干燕，未得國都也。"
                },
                {
                    "paragraph": "納者，内不受也。燕伯之不名，何也？",
                    "zhushu": "據義不可受，則應名以絶之。"
                },
                {
                    "paragraph": "不以髙偃挈燕伯也。",
                    "zhushu": "邵曰：“公子遂以去公子爲挈，燕伯以書名爲挈者，臣且書名，故須去公子乃爲挈。君不可名，而以臣名君者，不待去燕伯則爲挈也。是以目燕伯而不書名，所以不與髙偃挈之。”○挈，苦結反。以去，起吕反。"
                },
                {
                    "paragraph": "○三月壬申，鄭伯嘉卒。○夏，宋公使華定來聘。○公如晉，至河乃復。季孫氏不使遂乎晉也。○五月，葬鄭簡公。○楚殺其大夫成虎。○秋，七月。○冬，十月，公子憖出奔齊。",
                    "zhushu": "○憗，魚靳反。"
                },
                {
                    "paragraph": "○楚子伐徐。○晉伐鮮虞。其曰晉，狄之也。其狄之，何也？不正其與夷狄交伐中國，故狄稱之也。",
                    "zhushu": "鮮虞，姫姓，白狄也。地居中山，故曰中國。夷狄，謂楚也。何休曰：“春秋多與夷狄並伐者，何以不狄也？”鄭君釋之曰：“晉不見因㑹以綏諸夏，而伐同姓，貶之可也，狄之大重。晉爲厥憖之㑹，實謀救蔡，以八國之師而不能救，楚終滅蔡。今又伐徐，晉不紏合諸侯以遂前志，舎而伐鮮虞，是楚而不如也，故狄稱之焉。”厥愸之㑹，榖梁無傳，鄭君之說似依左氏，𡩋所未詳，是榖梁意非。○見，賢偏反。諸夏，戸稚反。舎，音捨。",
                    "type": 2
                },
                {
                    "paragraph": "十有三年，春，叔弓帥師圍費。",
                    "zhushu": "○費，音秘。"
                },
                {
                    "paragraph": "○夏，四月，楚公子比自晉歸于楚，弑其君䖍于乾溪。",
                    "zhushu": "乾溪，楚地。〇溪，苦𠔃反。"
                },
                {
                    "paragraph": "自晉，晉有奉焉爾。歸而弑，不言歸，言歸非弑也。",
                    "zhushu": "傳例曰：“歸爲善，自某歸次之。”然則弑君不得言歸，比不弑之一驗也。"
                },
                {
                    "paragraph": "歸一事也，弑一事也，而遂言之，以比之歸弑，比不弑也。",
                    "zhushu": "歸、弑其事各異，自冝别書之，而今連言之，是比之歸，遇君弒爾，比不弒之二驗也。"
                },
                {
                    "paragraph": "弑君者日，不日，比不弑也。",
                    "zhushu": "據文元年丁未，楚丗子商臣弒其君髠日，此不日，比不弒之三驗也。〇髠，苦門反。"
                },
                {
                    "paragraph": "〇楚公子棄疾殺公子比。當上之辭也。當上之辭者，謂不稱人以殺，乃以君殺之也。",
                    "zhushu": "稱人以殺，謂若“衛人殺祝吁于濮”是也。今比實不弑，故以君殺大夫之辭言之。○吁，香于反。濮，音卜。"
                },
                {
                    "paragraph": "討賊以當上之辭殺，非弑也。",
                    "zhushu": "實有弑君之罪，則人人皆欲殺，冝稱人以殺之。今言“楚公子棄疾殺公子比”，明棄疾所殺，非弑君之人。比之不弑，四驗也。"
                },
                {
                    "paragraph": "比之不弑有四，",
                    "zhushu": "上四事。"
                },
                {
                    "paragraph": "取國者稱國以弑，",
                    "zhushu": "若比欲取國而弒君者，當直云楚比弒其君䖍，不應言公子也。若“衛祝吁弒其君完”“齊無知弒其君諸兒”之𩔖是也。"
                },
                {
                    "paragraph": "楚公子棄疾殺公子比，比不嫌也，",
                    "zhushu": "今棄疾殺之，又言殺公子比，不言弑其君，是比無欲爲君之嫌。"
                },
                {
                    "paragraph": "春秋不以嫌代嫌，",
                    "zhushu": "不以亂治亂之義。"
                },
                {
                    "paragraph": "棄疾主其事，故嫌也。",
                    "zhushu": "比實無弒君之罪，而主殺之者，是棄疾欲爲君之嫌。"
                },
                {
                    "paragraph": "○秋，公㑹劉子、晉侯、齊侯、宋公、衞侯、鄭伯、曹伯、莒子、邾子、滕子、薛伯、𣏌伯、小邾子于平丘。",
                    "zhushu": "平丘，地也。"
                },
                {
                    "paragraph": "八月甲戍，同盟于平丘。公不與盟。",
                    "zhushu": "公以再如晉，不得入，故不肯與盟。○與，音豫。"
                },
                {
                    "paragraph": "同者，有同也，同外楚也。公不與盟者，可以與而不與，譏在公也。其日，善是盟也。",
                    "zhushu": "公不與盟，當從外盟。不日。今日之，善其㑹盟。因楚有難，而反陳、蔡之君。○有難，乃旦反。"
                },
                {
                    "paragraph": "晉人執季孫意如以歸。",
                    "zhushu": "以公不與盟故。"
                },
                {
                    "paragraph": "公至自㑹。○蔡侯廬歸于蔡。○陳侯呉歸于陳。",
                    "zhushu": "八年楚滅陳，十一年楚滅蔡。諸侯㑹而復之，故言歸。"
                },
                {
                    "paragraph": "善其成之㑹而歸之，故謹而日之。",
                    "zhushu": "二國獲復，此盟之功也。故於其歸，追述前盟謹日之意，以美諸侯存亡繼絶，非謹陳、蔡歸國之日也。於盟則發謹日之美，於歸則論致美之義。"
                },
                {
                    "paragraph": "此未甞有國也，使如失國辭然者，不與楚滅也。○",
                    "zhushu": ""
                },
                {
                    "paragraph": "冬十月，葬蔡靈公。變之不葬有三：",
                    "zhushu": "變之，謂改常禮。春秋之常，小國夷狄不葬。"
                },
                {
                    "paragraph": "失徳不葬；",
                    "zhushu": "無君道。"
                },
                {
                    "paragraph": "弑君不葬；",
                    "zhushu": "謂不討賊，如無臣子。"
                },
                {
                    "paragraph": "滅國不葬。",
                    "zhushu": "無臣子也。"
                },
                {
                    "paragraph": "然且葬之，不與楚滅，且成諸侯之事也。",
                    "zhushu": "蔡靈公弑逆無道，以至身死國滅，不冝書“葬”。書“葬”者，不令夷狄加乎中國，且成諸侯興滅繼絶之善，故葬之。○令，力呈反。"
                },
                {
                    "paragraph": "○公如晉，至河乃復。○呉滅州來。",
                    "zhushu": "",
                    "type": 2
                },
                {
                    "paragraph": "十有四年，春，意如至自晉。大夫執則致，致則名。意如惡，然而致，見君臣之禮也。",
                    "zhushu": "大夫有罪，則冝廢之。旣不能廢，不得不盡爲君臣之恩，故曰“見君臣之禮”。○見君，賢徧反。"
                },
                {
                    "paragraph": "○三月，曹伯滕卒。○夏，四月。○秋，葬曹武公。○八月，莒子去疾卒。",
                    "zhushu": "○去，起吕反。"
                },
                {
                    "paragraph": "○冬，莒殺其公子意恢。",
                    "zhushu": "○恢，苦囬反。"
                },
                {
                    "paragraph": "言公子而不言大夫，莒無大夫也。莒無大夫而曰公子意恢，意恢賢也。曹、莒皆無大夫，其所以無大夫者，其義異也。",
                    "zhushu": "曹叔振鐸，文王之子，武王封之于曹，在甸服之内，後削小爾。莒，己姓，東夷，本微國。○振鐸，之慎反，下大各反。甸，徒徧反。巳姓，音己，一本又音祀。",
                    "type": 2
                },
                {
                    "paragraph": "十有五年，春，王正月，呉子夷末卒。",
                    "zhushu": "〇末，亡葛反。"
                },
                {
                    "paragraph": "○二月癸酉，有事于武宫。籥入，叔弓卒，去樂卒事。君在𥙊樂之中，聞大夫之䘮，則去樂卒事，禮也。",
                    "zhushu": "𥙊樂者，君在廟中𥙊作樂。〇籥，由若反。去，起吕反。"
                },
                {
                    "paragraph": "君在𥙊樂之中，大夫有變，以聞，可乎？",
                    "zhushu": "變，謂死䘮。"
                },
                {
                    "paragraph": "大夫，國體也。",
                    "zhushu": "君之卿佐，是謂股肱，故曰國體。"
                },
                {
                    "paragraph": "古之人重死，君命無所不通。",
                    "zhushu": "死者不可復生，重莫大焉。是以君雖在𥙊樂之中，大夫死，以聞可也。○復，扶又反。"
                },
                {
                    "paragraph": "○夏，蔡朝呉岀奔鄭。",
                    "zhushu": "朝吴，蔡大夫。"
                },
                {
                    "paragraph": "○六月丁巳，朔，日有食之。○秋，晉荀呉帥師伐鮮虞。○冬，公如晉。",
                    "zhushu": "",
                    "type": 2
                },
                {
                    "paragraph": "十有六年，春，齊侯伐徐。○楚子誘戎蠻子殺之。",
                    "zhushu": "楚子不名，戎蠻子非中國故。"
                },
                {
                    "paragraph": "○夏，公至自晉。○秋，八月己亥，晉侯夷卒。○九月，大雩。○季孫意如如晉。○冬，十月，葬晉昭公。",
                    "zhushu": "",
                    "type": 2
                },
                {
                    "paragraph": "十有七年，春，小邾子來朝。",
                    "zhushu": "○朝，直遥反。"
                },
                {
                    "paragraph": "○夏，六月甲戍，朔，日有食之。○秋，郯子來朝。○八月，晉荀呉帥師滅陸渾戎。",
                    "zhushu": "滅夷狄時，潞子嬰兒賢則日。此月者，葢亦有殊于常戎。"
                },
                {
                    "paragraph": "○冬，有星孛于大辰。一有一亡曰有。于大辰者，濫于大辰也。",
                    "zhushu": "劉向曰：“大辰者，大火也。不曰“孛于大火”而曰“大辰”者，謂濫于蒼龍之體，不獨加大火。”○星孛，蒲内反。孛于，本又作“茀”，音佩。"
                },
                {
                    "paragraph": "○楚人及呉戰于長岸。",
                    "zhushu": "長岸，楚地。"
                },
                {
                    "paragraph": "雨夷狄曰敗，",
                    "zhushu": "夷狄不能結日成陳，故曰敗，“於越敗吴于檇李”是也。〇曰敗，必邁反，下文及注同。成陳，直刃反。檇李，音醉。"
                },
                {
                    "paragraph": "中國與夷狄亦曰敗。",
                    "zhushu": "“晉荀、呉敗狄于大鹵”是也。"
                },
                {
                    "paragraph": "楚人及呉戰于長岸，進楚子，故曰戰。",
                    "zhushu": "",
                    "type": 2
                },
                {
                    "paragraph": "十有八年，春，王三月，曹伯須卒。○夏，五月壬午，宋、衛、陳、鄭災。其志，以同日也。其日，亦以同日也。或曰人有謂鄭子産曰：“某日有災。”子産曰：“天者神，子惡知之？”是人也，同日爲四國災也。",
                    "zhushu": "○惡，音烏。"
                },
                {
                    "paragraph": "○六月，邾人入鄅。",
                    "zhushu": "〇鄅，音禹，又音矩。"
                },
                {
                    "paragraph": "○秋，葬曹平公。○冬，許遷于白羽。",
                    "zhushu": "白羽，許也。",
                    "type": 2
                },
                {
                    "paragraph": "十有九年，春，宋公伐邾。○夏，五月戊辰，許丗子止弑其君買。日弑，正卒也。",
                    "zhushu": "蔡丗子般實弒父，故以比夷狄而不書日。止弑而日，知其不弑。止不弑，則買正卒也。"
                },
                {
                    "paragraph": "正卒，則止不弑也。不弑而曰弑，責止也。",
                    "zhushu": "責止不甞藥。"
                },
                {
                    "paragraph": "止曰：“我與夫弑者。”不立乎其位。以與其弟虺。",
                    "zhushu": "止自責曰：“我與弑君之人同罪。”於是致君位於弟。○與夫，音豫，又如字，下音扶。虺，許鬼反。"
                },
                {
                    "paragraph": "哭泣，歠飦粥，嗌不容粒，",
                    "zhushu": "嗌，喉也。○歠，昌悅反，又常悅反。飦，之然反，又居言反，粥也。粥，之六反。嗌，音益，咽喉也。容粒，音立。"
                },
                {
                    "paragraph": "未踰年而死。故君子即止自責而責之也。",
                    "zhushu": "就其有自責心，故以俻禮責之。"
                },
                {
                    "paragraph": "〇己卯，地震。○秋，齊髙發帥師伐莒。○冬，葬許悼公。日卒時葬，不使止爲弑父也。曰：子旣生，不免乎水火，母之罪也；羈貫成童，不就師傅，父之罪也；",
                    "zhushu": "覊貫，謂交午翦髪以爲飾。成童，八歳以上。○羈，又作“羇”。貫，古亂反。"
                },
                {
                    "paragraph": "就師學問無方，心志不通，身之罪也；心志旣通，而名譽不聞，友之罪也；名譽旣聞，有司不舉，有司之罪也。有司舉之，王者不用，王者之過也。",
                    "zhushu": "不敢罪上，故言“過”。"
                },
                {
                    "paragraph": "許丗子止不知甞藥，累及許君也。",
                    "zhushu": "許君不授子以師傳，使不識甞藥之義，故累及之。○累，劣僞反。",
                    "type": 2
                },
                {
                    "paragraph": "二十年，春，王正月。○夏，曹公孫㑹自夢岀奔宋。自夢者，專乎夢也。",
                    "zhushu": "能専制夢。○自夢，無工反，又亡忠反，又亡弄反，本或作“蔑”，左氏作“鄸”。"
                },
                {
                    "paragraph": "曹無大夫，其曰公孫何也？言其以貴取之，而不以叛也。",
                    "zhushu": "㑹以公孫之貴而得夢，旣而不以之叛，明曹君無道，致令其奔，非㑹之罪，故書公孫以善之。○令，力呈及。"
                },
                {
                    "paragraph": "○秋，盗殺衞侯之兄輙。盗，賤也。其曰兄，母兄也。目衞侯，衞侯累也。",
                    "zhushu": "凱曰：“諸侯之尊，弟兄不得以屬通。經不書衞公子，而斥言衞侯之兄者，惡其不能保護其兄，乃爲盗所殺，故稱至賤。”殺至責。〇惡其，烏路反。"
                },
                {
                    "paragraph": "然則何爲不爲君也？",
                    "zhushu": "嫡兄𡨋爲君。〇嫡，丁歷反。"
                },
                {
                    "paragraph": "曰：有天疾者，不得入乎宗廟。輙者何也？曰：兩足不能相過，齊謂之綦，楚謂之踙，衞謂之輙。",
                    "zhushu": "○綦，音其，又其兾反。劉兆云：“綦，連併也。”踙，女輙反。劉兆云：“聚合不觧也。”輙，本亦作“縶”，劉兆云：“如見絆縶也。”"
                },
                {
                    "paragraph": "○冬，十月，宋華亥、向寧、華定岀奔陳。",
                    "zhushu": "徐邈曰：“月者，盖三卿同出，爲禍害重也。君以㠯爲體，民以君爲命，凡爲憂者大，害民處甚，春秋皆變常文而示所謹，非徒足以見時事之實，亦知安危監戒云耳。”○處，昌慮反。以見，賢徧反。"
                },
                {
                    "paragraph": "○十有一月辛卯，蔡侯廬卒。",
                    "zhushu": "",
                    "type": 2
                },
                {
                    "paragraph": "二十有一年，春，王三月，葬蔡平公。〇夏，晉侯使士鞅來聘。○宋華亥、向寧、華定自陳入于宋南里以叛。“自陳”，陳有奉焉爾。“入”者，内弗受也。其曰“宋南里”，宋之南鄙也。“以”者，不以者也。“叛”，直叛也。",
                    "zhushu": "言不作亂。"
                },
                {
                    "paragraph": "○秋，七月壬午朔，日有食之。○八月乙亥，叔輙卒。",
                    "zhushu": "叔弓之子。"
                },
                {
                    "paragraph": "○冬，蔡侯東出奔楚。“東”者，東國也。何爲謂之東也？王父誘而殺焉，",
                    "zhushu": "楚子䖍誘蔡侯般，殺之于申。〇蔡侯東，左氏及公羊作“蔡侯朱。"
                },
                {
                    "paragraph": "父執而用焉，",
                    "zhushu": "“執蔡出子友以歸，用之”是也。"
                },
                {
                    "paragraph": "奔而又奔之。曰“東”，惡之而貶之也。",
                    "zhushu": "奔旣罪矣，又奔讎國，惡莫大焉。〇惡之，烏路反。"
                },
                {
                    "paragraph": "○公如晉，至河乃復。",
                    "zhushu": "",
                    "type": 2
                },
                {
                    "paragraph": "二十有二年，春，齊侯伐莒。○宋華亥、向寧、華定自宋南里出奔楚。自宋南里者，專也。",
                    "zhushu": "專制南里。"
                },
                {
                    "paragraph": "○大蒐于昌間。",
                    "zhushu": "〇間，如字，一音簡。"
                },
                {
                    "paragraph": "秋而曰蒐，此春也，其曰“蒐”何也？以蒐事也。〇夏，四月乙丑，天王崩。〇六月，叔鞅如京師。○葬景王。",
                    "zhushu": "叔鞅，叔弓子。天子志崩不志葬，志葬，危不得以禮葬也。月者，亦爲葬景王起。○亦爲，于僞反。"
                },
                {
                    "paragraph": "王室亂。“亂”之爲言，事未有所成也。",
                    "zhushu": "尹氏立子朝，劉氏、單氏立王猛。俱夫定也。"
                },
                {
                    "paragraph": "劉子、單子以王猛居于皇。",
                    "zhushu": "皇，地。〇單，音善。"
                },
                {
                    "paragraph": "“以”者，不以者也。王猛嫌也。",
                    "zhushu": "直言王猛，不言王子，是有當國之嫌。"
                },
                {
                    "paragraph": "○秋，劉子、單子以王猛入于王城。“以”者，不以者也。“入”者，内弗受也。",
                    "zhushu": "猛，非正也。"
                },
                {
                    "paragraph": "○冬，十月，王子猛卒。此不卒者也，",
                    "zhushu": "未成君也。"
                },
                {
                    "paragraph": "其曰“卒”，失嫌也。",
                    "zhushu": "猛本有當國之嫌，其卒則失嫌，故録之。"
                },
                {
                    "paragraph": "○十有二月癸酉，日有食之。",
                    "zhushu": "",
                    "type": 2
                },
                {
                    "paragraph": "二十有三年，春，王正月，叔孫婼如晉。○癸丑，叔鞅卒。○晉人執我行人叔孫婼。〇晉人圍郊。",
                    "zhushu": "郊，周邑也。"
                },
                {
                    "paragraph": "〇夏六月，蔡侯東國卒于楚。",
                    "zhushu": "不日，在外也。以罪出奔，又奔讎國，故不葬。"
                },
                {
                    "paragraph": "○秋七月，莒子庚輿來奔。○戊辰，呉敗頓、胡、沈、蔡、陳、許之師于雞甫。",
                    "zhushu": "雞甫，楚地。○雞甫，左氏作“雞。"
                },
                {
                    "paragraph": "胡子髠、沈子盈滅。",
                    "zhushu": "國雖存，君死曰滅。○髠，苦門反。盈，本亦作“逞”。"
                },
                {
                    "paragraph": "中國不言敗，此其言敗，何也？",
                    "zhushu": "據宣十二年，晉荀林父及楚子戰于邲，晉師敗績，不言楚敗晉師。"
                },
                {
                    "paragraph": "中國不敗，胡子髠、沈子盈其滅乎？其言敗，釋其滅也。",
                    "zhushu": "若師不敗，則君無由滅也。賢胡、沈之君死社稷。"
                },
                {
                    "paragraph": "獲陳夏齧。獲者，非與之辭也，",
                    "zhushu": "賢夏齧，雖獲不病，以其得衆也。義與華元同。○夏，户雅反。齧，五結反。"
                },
                {
                    "paragraph": "上下之稱也。",
                    "zhushu": "君死曰滅，臣得曰獲，君臣之稱。○之稱，尺證反，注“之稱”同。"
                },
                {
                    "paragraph": "○天王居于狄泉。",
                    "zhushu": "敬㠪辟子朝。狄泉，周地。〇辝，音避。"
                },
                {
                    "paragraph": "始王也。其曰天王，因其居而王之也。",
                    "zhushu": "天子踰年即位稱王。敬王踰年而出，故曰始王。雖不在國，行即位之禮。王者以天下爲家，故居于狄泉稱王。"
                },
                {
                    "paragraph": "尹氏立王子朝。",
                    "zhushu": "隱四年“衛人立晉”，傳曰：“稱人以立，得衆也。”此言尹氏立，明唯尹氏欲立之。"
                },
                {
                    "paragraph": "立者，不冝立者也。朝之不名何也？",
                    "zhushu": "據晉之名惡，今朝亦惡，怪不直名而言王子。○惡，烏路反，下同。"
                },
                {
                    "paragraph": "别嫌乎尹氏之朝也。",
                    "zhushu": "若但言尹氏立朝，則嫌朝是尹氏之子，故言王子以别之。〇别，彼列反。"
                },
                {
                    "paragraph": "○八月乙未，地震。○冬，公如晉，至河，公有疾，乃復。疾不志，此其志何也？釋不得入乎晉也。",
                    "zhushu": "",
                    "type": 2
                },
                {
                    "paragraph": "二十有四年，春，王二月丙戍，仲孫貜卒。○婼至自晉。大夫執則致，致則挈，由上致之也。",
                    "zhushu": "上，謂宗廟也。致臣于廟，則直名而已，所謂君前臣名。○挈，苦結反。"
                },
                {
                    "paragraph": "○夏，五月乙未朔，日有食之。○秋，八月大雩。○丁酉，𣏌伯郁𨤲卒。",
                    "zhushu": "○𨤲，力之反。"
                },
                {
                    "paragraph": "〇冬，吴滅巢。○葬𣏌平公。",
                    "zhushu": "",
                    "type": 2
                },
                {
                    "paragraph": "二十有五年，春，叔孫婼如宋。○夏，叔倪㑹晉趙鞅、宋樂大心、衛北宫喜、鄭㳺吉、曹人、邾人、滕人、薜人、小邾人于黃父。○有鸜鵒來巢。一有一亡曰有。來者，來中國也。",
                    "zhushu": "鸜鵒不渡濟，非中國之禽，故曰來。○鸜，其俱反，本又作“鸛”，音權。左氏作“鸜”，公羊作“鸛”。鵒，音欲。濟，子禯反。"
                },
                {
                    "paragraph": "鸜鵒穴者而曰巢，",
                    "zhushu": "劉向曰：“去穴而巢，此隂居陽位，臣逐君之象也。”"
                },
                {
                    "paragraph": "或曰，增之也。",
                    "zhushu": "如増言巢爾，其實不巢也。雍曰：“凡春秋記災異，未有妄加之文，或說非也。”"
                },
                {
                    "paragraph": "○秋，七月上辛，大雩。季辛，又雩。季者，有中之辭也。",
                    "zhushu": "不言中辛，中辛無事。"
                },
                {
                    "paragraph": "又，有繼之辭也。",
                    "zhushu": "縁有上辛大雩，故言又也。"
                },
                {
                    "paragraph": "○九月乙亥，公孫于齊。孫之爲言，猶孫也，諱奔也。次于陽州。次，止也。",
                    "zhushu": "陽州，齊竟上之地。未敢直前，故止竟也。○公孫，音遜，本亦作“遜”，下同。齊竟，音境，下同。"
                },
                {
                    "paragraph": "齊侯唁公于野井。",
                    "zhushu": "野井，齊地。齊侯來唁公，公逆之至野井。唁音彦。"
                },
                {
                    "paragraph": "弔失國曰唁，唁公不得入於魯也。○冬，十月戊辰，叔孫婼卒。〇十有一月己亥，宋公佐卒于曲𣗥，",
                    "zhushu": "曲𣗥，宋也。"
                },
                {
                    "paragraph": "邡公也。",
                    "zhushu": "邡當爲訪。訪，謀也。言宋公所以卒于曲𣗥者，欲謀納公。○邡音方，又音訪。"
                },
                {
                    "paragraph": "○十有二月，齊侯取鄆。",
                    "zhushu": "取鄆以居公。"
                },
                {
                    "paragraph": "取，易辭也。内不言取，以其爲公取之，故易言之也。",
                    "zhushu": "○易，以䜴反。爲，于僞反。",
                    "type": 2
                },
                {
                    "paragraph": "二十有六年，春，王正月，葬宋元公。○三月，公至自齊，居于鄆。公次于陽州，其曰“至自齊”何也？",
                    "zhushu": "據公但至陽州，未至齊。"
                },
                {
                    "paragraph": "以齊侯之見公，可以言“至自齊”也。",
                    "zhushu": "“齊侯唁公于野井”，以親見齊侯爲重，故可言“至自齊”。"
                },
                {
                    "paragraph": "“居于鄆”者，公在外也。",
                    "zhushu": "若但言“公至自齊”，而不言居干鄆，則公得歸國。欲明公實在外，故言“居于鄆”。"
                },
                {
                    "paragraph": "“至自齊”，道義不外公也。",
                    "zhushu": "“至自齊”者，臣子喜君父得反，致宗廟之辭爾。今君雖在外，猶以在國之禮録之，是崇君之道。"
                },
                {
                    "paragraph": "○夏，公圍成。",
                    "zhushu": "成，孟氏邑。"
                },
                {
                    "paragraph": "非國不言圍，所以言圍者，以大公也。",
                    "zhushu": "崇大其事。"
                },
                {
                    "paragraph": "○秋，公㑹齊侯、莒子、邾子、𣏌伯，盟于鄟陵。",
                    "zhushu": "鄟陵，某地。○鄟陵，音專，又市轉反。"
                },
                {
                    "paragraph": "公至自㑹，居于鄆”，公在外也。“至自㑹”，道義不外公也。○九月庚申，楚子居卒。○冬十月，天王入于成周。周有入無出也。",
                    "zhushu": "始即位，非其所，今得還復據宗廟，是内故可言入。若即位在廟，則王者無外，不言岀。"
                },
                {
                    "paragraph": "尹氏、召伯、毛伯以王子朝奔楚，逺矣，非也。",
                    "zhushu": "雍曰：“奔篡君之賊，其責逺矣。”○召，上照反。篡，𥘉患反。"
                },
                {
                    "paragraph": "奔，直奔也。",
                    "zhushu": "",
                    "type": 2
                },
                {
                    "paragraph": "二十有七年，春，公如齊。",
                    "zhushu": "自鄆行。"
                },
                {
                    "paragraph": "公至自齊，居于鄆。公在外也。○夏四月，呉弑其君僚。",
                    "zhushu": "○僚，力雕反。"
                },
                {
                    "paragraph": "○楚殺其大夫郄宛。",
                    "zhushu": "○宛，於阮反，又於元反。"
                },
                {
                    "paragraph": "○秋，晉士鞅、宋樂祁犁、衛北宫喜、曹人、邾人、滕人㑹于扈。",
                    "zhushu": "〇祁犁，力𠔃反，又力私反。扈，音户。"
                },
                {
                    "paragraph": "○冬十月，曹伯午卒。○邾快來奔。",
                    "zhushu": "徐邈曰：“自此已前，邾𢌿我、庻其並來奔，今邾快又至。三叛之人，俱以魯爲主。邾、魯鄰國，而聚其逋逃，爲過之甚，故悉書之以示譏也。小國無大夫，故但舉名而略其氏。○邾快，苦夬反。𢌿，必二反，本或作“鼻”。逋逃，布吴反。"
                },
                {
                    "paragraph": "○公如齊。公至自齊，居于鄆。",
                    "zhushu": "",
                    "type": 2
                },
                {
                    "paragraph": "二十有八年，春，王三月，葬曹悼公。○公如晉，次于乾侯。",
                    "zhushu": "不得入于晉。乾侯，晉地。"
                },
                {
                    "paragraph": "公在外也。○夏，四月丙戍，鄭伯寧卒。",
                    "zhushu": "○寧，下滕子寧，皆如字。"
                },
                {
                    "paragraph": "○六月，葬鄭定公。○秋七月，癸巳，滕子寧卒。○冬，葬滕悼公。",
                    "zhushu": "",
                    "type": 2
                },
                {
                    "paragraph": "二十有九年，春，公至自乾侯，居于鄆。",
                    "zhushu": "以乾侯致，不得見晉侯故。"
                },
                {
                    "paragraph": "齊侯使髙張來唁公。唁公不得入於魯也。○公如晉，次于乾侯。○夏，四月庚子，叔倪卒。季孫意如曰：“叔倪無病而死，此皆無公也。是天命也，非我罪也。”",
                    "zhushu": "言叔倪欲納公，無病而死，此皆天命，使魯無君爾，魯公之岀，非我罪。○叔倪，五計反，又五𠔃反，左氏作“詣”。"
                },
                {
                    "paragraph": "〇秋，七月。○冬十月，鄆潰。潰之爲言，上下不相得也。上下不相得則惡矣，亦譏公也。",
                    "zhushu": "公旣出奔，不能改徳脩行，居鄆小邑，復使潰亂，徳之不建，如此之甚。○潰，戸内反。惡，烏路反，又如字。行，下孟反。復，扶又反。"
                },
                {
                    "paragraph": "昭公出奔，民如釋重負。",
                    "zhushu": "傳明昭公有過，非但季氏之罪。",
                    "type": 2
                },
                {
                    "paragraph": "三十年春，王正月，公在乾侯。中國不存公，存公，故也。",
                    "zhushu": "中國，猶國中也。"
                },
                {
                    "paragraph": "○夏，六月庚辰，晉侯去疾卒。",
                    "zhushu": "○去，起吕反。"
                },
                {
                    "paragraph": "○秋，八月，葬晉頃公。",
                    "zhushu": "〇頃，音傾。"
                },
                {
                    "paragraph": "○冬，十有二月，呉滅徐，",
                    "zhushu": "滅夷狄時。月者，爲下奔起。○爲，于僞反。"
                },
                {
                    "paragraph": "徐子章羽奔楚。",
                    "zhushu": "奔而名者，有罪惡也。〇惡，烏洛反。",
                    "type": 2
                },
                {
                    "paragraph": "三十有一年，春，王正月，公在乾侯。○季孫意如㑹晉荀櫟于適歷。",
                    "zhushu": "適歷，晉地。○擽，音歷，舊作躒。適，丁歴反。"
                },
                {
                    "paragraph": "○夏，四月丁巳，薛伯榖卒。○晉侯使荀櫟唁公于乾侯。唁公不得入於魯也。曰：旣爲君言之矣，不可者意如也。",
                    "zhushu": "言己巳告魯求納君，唯意如不肯。○爲，于僞反。"
                },
                {
                    "paragraph": "○秋，葬薛獻公。○冬，黒肱以濫來奔。其不言邾黒肱何也？",
                    "zhushu": "據襄二十一年“邾庻其以漆、閭丘來奔”言邾。○肱，古弘反。濫，力甘反，又力暫反。"
                },
                {
                    "paragraph": "别乎邾也。",
                    "zhushu": "邾以濫邑封黑肱，故别之若國。〇别，彼列反。"
                },
                {
                    "paragraph": "其不言濫子何也？",
                    "zhushu": "據旣别之爲國，則應書其爵。"
                },
                {
                    "paragraph": "非天子所封也。來奔，内不言叛也。○十有二月辛亥朔，日有食之。",
                    "zhushu": "",
                    "type": 2
                },
                {
                    "paragraph": "三十有二年，春，王正月，公在乾侯，取闞。",
                    "zhushu": "○闞，〇暫反。"
                },
                {
                    "paragraph": "〇夏，吴伐越。○秋，七月。○冬，仲孫何忌㑹晉韓不信、齊髙張、宋仲幾、衛大叔申、鄭國參、曹人、莒人、邾人、薛人、𣏌人、小邾人城成周。天子微，諸侯不享覲。",
                    "zhushu": "享，獻也。覲，見也。言天子㣲弱，四方諸侯不復貢獻，又無朝見之禮。○大，音泰。享，許丈反。覲，其靳反。見，賢徧反。復，扶又反。朝，直遥反。"
                },
                {
                    "paragraph": "天子之在者，惟𥙊與號，",
                    "zhushu": "𥙊，謂郊上帝。號，謂稱王。"
                },
                {
                    "paragraph": "故諸侯之大夫相帥以城之，此變之正也。○十有二月己未，公薨于乾侯。",
                    "zhushu": ""
                }
            ]
        },
        {
            "name": "定公第十一",
            "paragraphs": [
                {
                    "paragraph": "定公第十一",
                    "zhushu": "○定公名宋，昭公庻弟。敬王十一年即位。",
                    "type": 1
                },
                {
                    "paragraph": "元年春，王。不言正月，定無正也。定之無正，何也？昭公之終，非正終也；",
                    "zhushu": "死在外故。"
                },
                {
                    "paragraph": "定之始，非正始也。昭無正終，故定無正始。不言即位，䘮在外也。○三月，晉人執宋仲幾于京師。",
                    "zhushu": "晉執人於尊者之側，而不以歸京師，故但言其執，不書所歸。徐邈曰：“案傳定元年不書正月，言定無正也。然則改元即位在于此年，故不可以不書。王書正，必有月以承之，故因其執月以表年首爾，不以謹仲幾也。”。"
                },
                {
                    "paragraph": "此大夫，其曰人，何也？微之也。何爲微之？不正其執人於尊者之所也，不與大夫之伯討也。○夏，六月癸亥，公之䘮至自乾侯。○戊辰，公即位。殯然後即位也。",
                    "zhushu": "周人殯于西皆之上。"
                },
                {
                    "paragraph": "定無正，見無以正也。踰年不言即位，是有故公也；",
                    "zhushu": "謂昭公在外。故○見，賢徧反。"
                },
                {
                    "paragraph": "言即位，是無故公也。即位，授受之道也。",
                    "zhushu": "先君見授，後君乃受，故須棺在殯，乃言即位。"
                },
                {
                    "paragraph": "先君無正終，則後君無正始也；先君有正終，則後君有正始也。戊辰，公即位，謹之也。定之即位，不可不察也。公即位，何以日也？",
                    "zhushu": "據未有日者。"
                },
                {
                    "paragraph": "戊辰之日，然後即位也。癸亥，公之䘮至自乾侯，何爲戊辰之日，然後即位也？",
                    "zhushu": "癸亥去戊辰六日，怪不即位。"
                },
                {
                    "paragraph": "正君乎國，然後即位也。",
                    "zhushu": "諸侯五日而殯，今以君始死之禮治之，故須殯而後言即位。"
                },
                {
                    "paragraph": "沈子曰：“正棺乎兩楹之間，然後即位也。”",
                    "zhushu": "兩楹之間，南面之君聽治之處。〇之處，昌慮反。"
                },
                {
                    "paragraph": "内之大事日。即位，君之大事也，其不日，何也？以年決者，不以日決也。此則其日，何也？著之也。",
                    "zhushu": "欲有所見。"
                },
                {
                    "paragraph": "何著焉？踰年即位，厲也。",
                    "zhushu": "厲，危也。公䘮在外，踰年六月乃得即位，危，故日之。"
                },
                {
                    "paragraph": "於厲之中，又有義也。",
                    "zhushu": "先君未殯，則後君不得即位。"
                },
                {
                    "paragraph": "未殯，雖有天子之命猶不敢，况臨諸臣乎？",
                    "zhushu": "以輕喻重也。雖爲天子所召，不敢背殯而往，况君䘮未殯，而行即位之禮，以臨諸臣乎？"
                },
                {
                    "paragraph": "周人有䘮，魯人有䘮，周人弔，魯人不弔。周人曰：“固吾臣也，使人可也。”魯人曰：“吾君也，親之者也，使大夫則不可也。”故周人弔，魯人不弔，以其下成、康爲未乆也。",
                    "zhushu": "周道尚明，無愧于不往。"
                },
                {
                    "paragraph": "君，至尊也，去父之殯而往弔，猶不敢，况未殯而臨諸臣乎？○秋，七月癸巳，葬我君昭公。○九月，大雩。雩月，雩之正也。秋大雩，非正也。秋大雩之爲非正，何也？",
                    "zhushu": "各禾稼旣成，猶雩，則非禮可知。秋，禾稼始苗，嫌當湏雨，故問也。"
                },
                {
                    "paragraph": "毛澤未盡，人力未竭，未可以雩也。",
                    "zhushu": "邵曰：“凡地之所生謂之毛。公羊傳曰“錫之不毛之地”是也。言秋百穀之潤澤未盡也。人力未盡，謂耕耘之功未畢。”○耘，本又作芸，音云。"
                },
                {
                    "paragraph": "雩月，雩之正也。月之爲雩之正，何也？其時窮，人力盡，然後雩，雩之正也。何謂其時窮，人力盡？是月不雨，則無及矣；是年不艾，則無食矣，是謂其時窮，人力盡也。雩之必待其時窮、人力盡，何也？雩者，爲旱求者也。求者，請也。古之人重請。何重乎請？人之所以爲人者，讓也。請道去讓也，則是舎其所以爲人也，是以重之。焉請哉？請乎應上公。古之神人有應上公者，通乎隂陽，君親帥諸大夫道之而以請焉。",
                    "zhushu": "道之，謂君必爲先也。其禱辭曰：“方今大旱，野無生稼，寡人當死，百姓何謗？不敢煩民請命，願撫萬民，以身塞無狀。”禱，亦請也。此即請辭也。〇艾，魚廢反。爲旱，于僞反。去讓，羗吕反。是舎，音捨。焉請，於䖍反。應上，時掌反。道之，音導。"
                },
                {
                    "paragraph": "夫請者，非可詒託而往也，必親之者也，是以重之。",
                    "zhushu": "詒託，猶假寄。○詒，以之反。"
                },
                {
                    "paragraph": "○立煬宮。",
                    "zhushu": "煬宫，伯禽子廟，毀已乆。〇煬宫，餘亮反，煬公之廟也。煬公，伯禽子。"
                },
                {
                    "paragraph": "立者，不宜立者也。○",
                    "zhushu": ""
                },
                {
                    "paragraph": "冬，十月，隕霜殺菽。",
                    "zhushu": "建酉之月，隕霜殺菽，非常之災。"
                },
                {
                    "paragraph": "未可以殺而殺，舉重；",
                    "zhushu": "舉殺豆，則殺草可知。"
                },
                {
                    "paragraph": "可殺而不殺，舉輕。",
                    "zhushu": "不殺草，則不殺菽亦顯，僖三十三年“隕霜不殺草”是也。"
                },
                {
                    "paragraph": "其曰菽，舉重也。",
                    "zhushu": "",
                    "type": 2
                },
                {
                    "paragraph": "二年，春，王正月。○夏，五月壬辰，雉門及兩觀災。",
                    "zhushu": "雉門，公宫之南門。兩觀，闕也。〇兩觀，工喚反，注及下文同。"
                },
                {
                    "paragraph": "其不曰“雉門災及兩觀”，何也？",
                    "zhushu": "據先書雉門，則應言“雉門災及兩觀”。鄭嗣曰：“據災實從雉門起，應言“雉門災及兩觀”。”。"
                },
                {
                    "paragraph": "災自兩觀始也，不以尊者親災也。",
                    "zhushu": "始災者，兩觀也。鄭嗣曰：“今以災在兩觀下，使若兩觀始災者。不以雉門親災。"
                },
                {
                    "paragraph": "先言雉門，尊尊也。",
                    "zhushu": "欲言兩觀災及雉門，則卑不可以及尊。災不從雉門起，故不得言“雉門災及兩觀”。”兩觀始災，故災在兩觀下也。鄭嗣曰：“欲以兩觀親災，則經冝言“兩觀災，及雉門”。雉門尊，兩觀卑，卑不可以及尊，故不得不先言雉門，而後言兩觀。欲令兩觀始災，故災在兩觀下爾。”○令，力呈反。"
                },
                {
                    "paragraph": "○秋，楚人伐呉。○冬，十月，新作雉門及兩觀。言新，有舊也。作，爲也，有加其度也。此不正，其以尊者親之，何也？",
                    "zhushu": "不正，謂更廣大之，不合法度也。據當諱。而以雉門親“新“作”之下。"
                },
                {
                    "paragraph": "雖不正也，於美猶可也。",
                    "zhushu": "改舊雖不合正，脩飾美好之事，差可以雉門親之。○差，𥘉賣反。",
                    "type": 2
                },
                {
                    "paragraph": "三年，春，王正月，公如晉，至河乃復。○三月辛卯，邾子穿卒。",
                    "zhushu": "○穿，音川。"
                },
                {
                    "paragraph": "○夏，四月。○秋，葬邾莊公。〇冬，仲孫何忌及邾子盟于拔。",
                    "zhushu": "拔，地名。〇抜，皮八反。",
                    "type": 2
                },
                {
                    "paragraph": "四年，春，王二月，癸巳，陳侯呉卒。○三月，公㑹劉子、晉侯、宋公、蔡侯、衞侯、陳子、鄭伯、許男、曹伯、莒子、邾子、頓子、胡子、滕子、薛伯、𣏌伯、小邾子、齊國夏于召陵，侵楚。",
                    "zhushu": "○夏，户雅反。召，詩照反。"
                },
                {
                    "paragraph": "○夏，四月庚辰，蔡公孫姓帥師滅沈，以沈子嘉歸，殺之。",
                    "zhushu": "〇公孫姓，音生，又如字。"
                },
                {
                    "paragraph": "○五月，公及諸侯盟于臯鼬。",
                    "zhushu": "召陵㑹劉子、諸侯，揔言之也。臯鼬，地名。〇鼬，由又反。"
                },
                {
                    "paragraph": "一事而再㑹，公志於後㑹也。後，志疑也。",
                    "zhushu": "公畏楚強，疑於侵之，故復㑹，更謀也。不日者，後楚伐蔡，不能救，故○復㑹，扶又反。"
                },
                {
                    "paragraph": "𣏌伯成卒于㑹。○六月，葬陳惠公。〇許遷于容城。○秋七月，公至自㑹。○劉卷卒。",
                    "zhushu": "劉，采地。○劉卷，音權。采，七代反。"
                },
                {
                    "paragraph": "此不卒而卒者，賢之也。寰内諸侯也，非列土諸侯，此何以卒也？",
                    "zhushu": "天子畿内大夫有采地者，謂一寰内諸侯，非列士之諸侯，雖賢猶不當卒。〇寰内，音環。"
                },
                {
                    "paragraph": "天王崩，爲諸侯主也。",
                    "zhushu": "昭二十二年，景王崩，甞以賔主之禮相接。能爲諸侯主，所以爲賢。"
                },
                {
                    "paragraph": "○葬𣏌悼公。○楚人圍蔡。○晉士鞅、衞孔圉帥師伐鮮虞。○葬劉文公。○",
                    "zhushu": ""
                },
                {
                    "paragraph": "冬，十有一月，庚午，蔡侯以呉子及楚人戰于伯舉，楚師敗績。呉其稱子，何也？以蔡侯之以之，舉其貴者也。",
                    "zhushu": "貴，謂子也。"
                },
                {
                    "paragraph": "蔡侯之以之，則其舉貴者，何也？呉信中國而攘夷狄，呉進矣。其信中國而攘夷狄奈何？子胥父誅于楚也，",
                    "zhushu": "子胥父，伍奢也，爲楚平王所殺。〇信，音申。攘，如羊反，却也。"
                },
                {
                    "paragraph": "挾弓持矢而干闔廬。",
                    "zhushu": "見不以禮曰干。欲因闔廬復父之讎。〇挾，戸牒反，又子恊反。闔，户臘反。廬，力居反。見，賢徧及。"
                },
                {
                    "paragraph": "闔廬曰：“大之甚，勇之甚！”",
                    "zhushu": "子胥匹夫，乃欲復讎於國君，其孝甚大，其心甚勇。"
                },
                {
                    "paragraph": "爲是欲興師而伐楚。子胥諌曰：“臣聞之，君不爲匹夫興師。且事君猶事父也，虧君之義，復父之讎，臣弗爲也。”於是止。蔡昭公朝於楚，有美裘，正是日，囊瓦求之，",
                    "zhushu": "正是日，謂昭公始朝楚之日。○爲是，于僞反，“不爲”及下“爲是”皆同。朝於，直遥反，注同。囊，乃郎反。"
                },
                {
                    "paragraph": "昭公不與。爲是拘昭公於南郢，",
                    "zhushu": "南郢，楚都。○郢，以井反，又以正反。"
                },
                {
                    "paragraph": "數年然後得歸，乃用事乎漢，",
                    "zhushu": "用事者，禱漢水神。〇數，所主反。"
                },
                {
                    "paragraph": "曰：“苟諸侯有欲伐楚者，寡人請爲前列焉。”楚人聞之而怒，爲是興師而伐蔡。蔡請救于呉。子胥曰：“蔡非有罪，楚無道也。君若有憂中國之心，則若此時可矣。”爲是興師而伐楚。何以不言救也？",
                    "zhushu": "據實救蔡。"
                },
                {
                    "paragraph": "救大也。",
                    "zhushu": "夷狄漸進，未同於中國。"
                },
                {
                    "paragraph": "楚囊瓦出奔鄭。",
                    "zhushu": "知見伐由己，故懼而岀奔。"
                },
                {
                    "paragraph": "庚辰，呉入楚。日入，易無楚也。易無楚者，壞宗廟，徙陳器，撻平王之墓。",
                    "zhushu": "鄭嗣曰：“陳器，樂縣也。禮，諸侯軒縣。”言吴人壞楚宗廟，徙其樂器，鞭其君之尸，楚無能亢御之者，若曰無人也。○易，以䜴反。壞音怪。撻，土逹反。縣音玄。元，苦浪反。"
                },
                {
                    "paragraph": "何以不言滅也？",
                    "zhushu": "據宗廟旣毀，樂器已徙，則是滅也。"
                },
                {
                    "paragraph": "欲存楚也。其欲存楚奈何？昭王之軍敗而逃，父老送之曰：“寡人不肖，亡先君之邑，父老反矣，何憂無君？寡人且用此入海矣。”父老曰：“有君如此其賢也，以衆不如吴，以必死不如楚。”",
                    "zhushu": "雍曰：“呉勝而驕，楚敗而奮。”○肖音𥬇。奮，方問反。"
                },
                {
                    "paragraph": "相與擊之，一夜而三敗呉人，復立。",
                    "zhushu": "楚復立也。○敗，必邁反。復，扶又反。"
                },
                {
                    "paragraph": "何以謂之呉也？",
                    "zhushu": "據戰稱子。"
                },
                {
                    "paragraph": "狄之也。何謂狄之也？君居其君之寢，而妻其君之妻；大夫居其大夫之寢，而妻其大夫之妻。蓋有欲妻楚王之母者，不正，乘敗人之績而深爲利，居人之國，故反其狄道也。",
                    "zhushu": "",
                    "type": 2
                },
                {
                    "paragraph": "五年，春，王三月，辛亥，朔，日有食之。○夏，歸粟于蔡。",
                    "zhushu": "蔡侯比年在楚，又爲楚所伐，飢，故諸侯歸之粟。"
                },
                {
                    "paragraph": "諸侯無粟，諸侯相歸粟，正也。孰歸之？諸侯也。不言歸之者，專辭也，",
                    "zhushu": "不言歸之者，主名，若獨是魯也。"
                },
                {
                    "paragraph": "義邇也。",
                    "zhushu": "言此是邇近之事，故不足具列諸侯。"
                },
                {
                    "paragraph": "○於越入呉。",
                    "zhushu": "舊說：“於越，夷言也。春秋即其所以自稱者書之，見其不能慕中國，故以本俗名自通。〇見其，賢徧反。"
                },
                {
                    "paragraph": "○六月丙申，季孫意如卒。",
                    "zhushu": "傳例曰：“大夫不日卒，惡也。”意如逐昭公而日卒者，明定之得立由于意如。春秋因定之不惡，而書日以示譏，亦猶公子翬非桓之罪人，故於桓不貶。○惡，烏路反。翬，許韋反。"
                },
                {
                    "paragraph": "○秋，七月壬子，叔孫不敢卒。○冬，晉士鞅帥師圍鮮虞。",
                    "zhushu": "",
                    "type": 2
                },
                {
                    "paragraph": "六年，春，王正月，癸亥，鄭游速帥師滅許，以許男斯歸。○二月，公侵鄭。公至自侵鄭。○夏，季孫斯、仲孫何忌如晉。",
                    "zhushu": "仲孫忌而曰仲孫何忌，𡩋所未詳。公羊傳曰：“譏二名。”。"
                },
                {
                    "paragraph": "○秋，晉人執宋行人樂祁犂。○冬，城中城。城中城者，三家張也。",
                    "zhushu": "大夫稱家。三家：仲孫、叔孫、季孫也。三家侈張，故公懼而脩内城。譏公不務德政，恃城以自固。○張，如字，一音丁亮反，注同。"
                },
                {
                    "paragraph": "或曰：非外民也。○季孫斯、仲孫忌帥師圍鄆。",
                    "zhushu": "",
                    "type": 2
                },
                {
                    "paragraph": "七年，春，王正月。○夏，四月。○秋，齊侯、鄭伯盟于鹹。",
                    "zhushu": "○鹹，音咸。"
                },
                {
                    "paragraph": "○齊人執衛行人北宫結，以侵衞。以，重辭也。衞人重北宫結。",
                    "zhushu": "齊以衞重結，故執以侵之，若楚執宋公以伐宋。凡言以，皆非所冝以。"
                },
                {
                    "paragraph": "○齊侯、衞侯盟于沙。",
                    "zhushu": "沙，地。"
                },
                {
                    "paragraph": "○大雩。○齊國夏帥師伐我西鄙。○九月，大雩。○冬，十月。",
                    "zhushu": "",
                    "type": 2
                },
                {
                    "paragraph": "八年，春，王正月，公侵齊。公至自侵齊。○二月，公侵齊。",
                    "zhushu": "未得志故。"
                },
                {
                    "paragraph": "三月，公至自侵齊。公如，往時致月，危致也；往月致時，危往也。往月致月，惡之也。",
                    "zhushu": "○惡，烏路反。"
                },
                {
                    "paragraph": "○曹伯露卒。○夏，齊國夏帥師伐我西鄙。○公㑹晉師于瓦。",
                    "zhushu": "瓦，衛地也。"
                },
                {
                    "paragraph": "公至自瓦。○秋，七月戊辰，陳侯栁卒。",
                    "zhushu": "○栁，良乆反。"
                },
                {
                    "paragraph": "○晉士鞅帥師侵鄭，遂侵衞。○葬曹靖公。○九月，葬陳懷公。○季孫斯、仲孫何忌帥師侵衞。○冬，衞侯、鄭伯盟于曲濮。",
                    "zhushu": "曲濮，衞地。○濮，音卜。"
                },
                {
                    "paragraph": "○從祀先公。貴復正也。",
                    "zhushu": "文公逆祀，今還順。"
                },
                {
                    "paragraph": "○盗𥨸寳玉、大弓。寳玉者，封圭也。",
                    "zhushu": "始封之圭。"
                },
                {
                    "paragraph": "大弓者，武王之戎弓也。",
                    "zhushu": "是武王征伐之弓。"
                },
                {
                    "paragraph": "周公受賜，藏之魯。",
                    "zhushu": "周公受賜於周，藏之魯者，欲丗丗子孫無忘周德也。"
                },
                {
                    "paragraph": "非其所以與人而與人，謂之亡；",
                    "zhushu": "亡，失也。"
                },
                {
                    "paragraph": "非其所取而取之，謂之盗。",
                    "zhushu": "",
                    "type": 2
                },
                {
                    "paragraph": "九年，春，王正月。〇夏，四月戊申，鄭伯蠆卒。",
                    "zhushu": "〇蠆，田邁反。"
                },
                {
                    "paragraph": "〇得寳玉、大弓，",
                    "zhushu": "杜預曰：弓，王國之分噐也。得之足以爲榮，失之足以爲辱，故重而書之。〇分噐，扶問反。"
                },
                {
                    "paragraph": "其不地，何也？寳玉大弓，在家則羞，不目羞也。",
                    "zhushu": "國之大寳，在家則羞也，況陪臣專之乎？恥甚而不目其地。"
                },
                {
                    "paragraph": "惡得之？",
                    "zhushu": "惡於何也。○惡，音烏，注亦同。"
                },
                {
                    "paragraph": "得之堤下。或曰：陽虎以解衆也。○六月，葬鄭獻公。○秋，齊侯、衞侯次于五氏。",
                    "zhushu": "五氏，晉地。"
                },
                {
                    "paragraph": "○秦伯卒。○冬，葬秦哀公。",
                    "zhushu": "",
                    "type": 2
                },
                {
                    "paragraph": "十年，春，王三月，及齊平。",
                    "zhushu": "平前八年再侵齊之怨。"
                },
                {
                    "paragraph": "○夏，公㑹齊侯于頰谷。",
                    "zhushu": "○頰，古恊反，左傳作“夾谷”。"
                },
                {
                    "paragraph": "公至自頰谷。離㑹不致，",
                    "zhushu": "雍曰：二國㑹曰離。各是其所是，非其所非。然則所是之是未必是，所非之非未必非。未必非者，不能非人之真非；未必是者，不能是人之真是。是非紛錯，則未有是。是非不同，故曰離。離則善惡無在，善惡無在，則不足致之于宗廟。"
                },
                {
                    "paragraph": "何爲致也？危之也。危之則以地致，何也？爲危之也。其危奈何？曰：頰谷之㑹，孔子相焉。兩君就壇，兩相相揖。",
                    "zhushu": "將欲行盟㑹之禮。○舄危，于僞反。相焉，息亮反，下“兩相”同。壇，徒丹反，封土曰壇。"
                },
                {
                    "paragraph": "齊人鼔譟而起，欲以執魯君。",
                    "zhushu": "羣呼曰譟。○鼔譟，素報反。呼，火故反。"
                },
                {
                    "paragraph": "孔子歷階而上，不盡一等，而視歸乎齊侯，",
                    "zhushu": "階，㑹壇之階。"
                },
                {
                    "paragraph": "曰：“兩君合好，夷狄之民何爲來？爲命司馬止之。”",
                    "zhushu": "兩君合㑹，以結親好，而齊人欲執魯君，此無禮之甚，故謂之夷狄之民。司馬，主兵之官，使禦止之。〇合好，呼報反，注同。使禦，魚吕反。"
                },
                {
                    "paragraph": "齊侯逡廵而謝曰：“寡人之過也。”退而屬其二三大夫曰：“夫人率其君與之行古人之道，二三子獨率我而入夷狄之俗，何爲？”",
                    "zhushu": "屬，語也。夫人，謂孔子也。齊人欲執魯君，是夷狄之行。〇逡，七旬反。屬，章欲反。夫人，音扶。語，魚吕反。之行，下孟反。"
                },
                {
                    "paragraph": "罷㑹，齊人使優施舞於魯君之幕下。",
                    "zhushu": "優，俳。施，其名也。幕，帳。欲嗤笑魯君。○幕，音莫。俳，皮皆反。嗤，尺之反。"
                },
                {
                    "paragraph": "孔子曰：“𥬇君者罪當死。”使司馬行法焉，首足異門而出。齊人來歸鄆、讙、龜隂之田者，蓋爲此也。",
                    "zhushu": "何休曰：“齊侯自頰谷歸，謂晏子曰：“寡人獲過於魯侯，如之何？”晏子曰：“君子謝過以質，小人謝過以文。齊甞侵魯四邑，請皆還之。”○讙，好官反。蓋爲，于僞反。"
                },
                {
                    "paragraph": "因是以見，雖有文事，必有武備，孔子於頰谷之㑹見之矣。",
                    "zhushu": "〇以見，賢徧反。"
                },
                {
                    "paragraph": "○晉趙鞅帥師圍衛。○齊人來歸鄆、讙、龜隂之田。○叔孫州仇、仲孫何忌帥師圍郈。",
                    "zhushu": "郈，叔孫氏邑。○郈，音后。"
                },
                {
                    "paragraph": "○秋，叔孫州仇、仲孫何忌帥師圍郈。○宋樂大心出奔曹。○宋公子地出奔陳。○冬，齊俟衞侯。鄭游速㑹于安甫。",
                    "zhushu": "安甫，地名。"
                },
                {
                    "paragraph": "○叔孫州仇如齊。○宋公之弟辰曁宋仲佗、石彄出奔陳。",
                    "zhushu": "辰爲佗所強，故曰曁。○曁，其噐反。佗，大河反。彄，苦候反。強，其丈反。",
                    "type": 2
                },
                {
                    "paragraph": "十有一年，春，宋公之弟辰，未失其弟也。",
                    "zhushu": "言辰未有失其爲弟之道，故書“弟”以罪宋公。"
                },
                {
                    "paragraph": "及仲佗、石彄、公子地，以尊及卑也。“自陳”，陳有奉焉爾。入于蕭以叛。",
                    "zhushu": "蕭，宋邑。"
                },
                {
                    "paragraph": "入者，内弗受也。以者，不以也。叛，直叛也。○夏，四月。〇秋，宋樂大心自曹入于蕭。",
                    "zhushu": "入蕭從叛人，叛可知，故不書叛。"
                },
                {
                    "paragraph": "○冬，及鄭平。",
                    "zhushu": "平六年侵鄭之怨。傳例曰：“盟不日者，渝盟，惡之也。”取夫詳略之義，則平不日者，亦有惡矣，蓋不能相結以信。○渝，羊朱反，變也。惡之，烏路反，下同。取夫，音符。"
                },
                {
                    "paragraph": "○叔還如鄭莅盟。",
                    "zhushu": "○還，音旋。",
                    "type": 2
                },
                {
                    "paragraph": "十有二年，春，薛伯定卒。〇夏，葬薛襄公。〇叔孫州仇帥師墮郈。墮，猶取也。",
                    "zhushu": "陪臣專強，違背公室，恃城爲固，是以叔孫墮其城，若新得之，故大墮。墮，猶取也。堕非訓取，言今但毀其城，則郈永屬己，若更取邑於他然。〇墮，許規反，毀也。背，音佩。"
                },
                {
                    "paragraph": "○衞公孟彄帥師伐曹。○季孫斯、仲孫何忌帥師墮費。",
                    "zhushu": "〇費，音秘。"
                },
                {
                    "paragraph": "〇秋，大雩。○冬，十月癸亥，公㑹齊侯，盟于黄。○十有一月丙寅朔，日有食之。○公至自黃。○十有二月，公圍成。非國不言圍，圍成，大公也。",
                    "zhushu": "以公之重而伐小邑，則爲恥深矣，故大公之事而言圍，使若成是國然。"
                },
                {
                    "paragraph": "公至自圍成，何以致？危之也。何危爾？造乎齊也。",
                    "zhushu": "邊，謂相接。",
                    "type": 2
                },
                {
                    "paragraph": "十有三年，春，齊侯次于垂葭。",
                    "zhushu": "○葭，音加。"
                },
                {
                    "paragraph": "○夏，築蛇淵囿。",
                    "zhushu": "蛇淵，地名。○囿，音又。"
                },
                {
                    "paragraph": "○大蒐于比蒲。",
                    "zhushu": "○比，音毗。"
                },
                {
                    "paragraph": "○衞公孟彄帥師伐曹。○秋，晉趙鞅入于晉陽以叛。以者，不以者也。叛，直叛也。○冬，晉荀寅、士吉射入于朝歌以叛。",
                    "zhushu": "○射，食夜反，又食亦反。"
                },
                {
                    "paragraph": "○晉趙鞅歸于晉。此叛也，其以歸言之，何也？",
                    "zhushu": "據叛惡而歸善。"
                },
                {
                    "paragraph": "貴其以地反也。貴其以地反，則是大利也？非大利也，許悔過也。許悔過，則何以言叛也？以地正國也。",
                    "zhushu": "地謂晉陽也。蓋以晉陽之兵還正國也。公羊傳曰：“逐君側之惡人。”"
                },
                {
                    "paragraph": "以地正國，則何以言叛？",
                    "zhushu": "據是善事。"
                },
                {
                    "paragraph": "其入無君命也。",
                    "zhushu": "凱曰：“專入晉陽以興甲兵，故不得不言叛。實以驅惡而安君，則釋兵不得不言歸。春秋善惡必著之義。”"
                },
                {
                    "paragraph": "○薜弑其君比。",
                    "zhushu": "〇比，必履反，又毗志反。",
                    "type": 2
                },
                {
                    "paragraph": "十有四年，春，衛公叔戍來奔。○晉趙陽出奔宋。",
                    "zhushu": "○晉趙陽，左氏作“衞趙陽”。"
                },
                {
                    "paragraph": "○二月辛巳，楚公子結、陳公孫佗人帥師滅頓，以頓子牂歸。",
                    "zhushu": "〇佗，徒河反，又如字。牂，作郎反。"
                },
                {
                    "paragraph": "○夏，衛北宫結來奔。○五月，於越敗呉于檇李。",
                    "zhushu": "檇李，呉地。○敗，必邁反。檇李，音醉。"
                },
                {
                    "paragraph": "○公㑹齊侯、衛侯于牽。",
                    "zhushu": "牽，地。○牽，去賢反。"
                },
                {
                    "paragraph": "公至自㑹。○秋，齊侯、宋公㑹于洮。",
                    "zhushu": "○洮，他刀反。"
                },
                {
                    "paragraph": "○天王使石尚來歸脤。",
                    "zhushu": "脤，𥙊肉。天子𥙊畢，以之賜同姓諸候，親兄弟之國，與之共福。〇脤，市軫反。"
                },
                {
                    "paragraph": "脤者何也？爼實也，𥙊肉也。生曰脤，熟曰膰。其辭石尚，士也。",
                    "zhushu": "辭，猶書也。〇膰，音煩，本或作“煩”。"
                },
                {
                    "paragraph": "何以知其士也？天子之大夫不名，石尚欲書春秋，",
                    "zhushu": "欲著名于春秋。"
                },
                {
                    "paragraph": "諌曰：“乆矣，周之不行禮於魯也，請行脤。”貴復正也。○衛丗子蒯聵出奔宋。",
                    "zhushu": "○蒯瞶，苦怪反，下五怪反。"
                },
                {
                    "paragraph": "衛公孟彄岀奔鄭。○宋公之弟辰自蕭來奔。",
                    "zhushu": "稱弟，猶未失爲弟之行。○行，下孟反。"
                },
                {
                    "paragraph": "○大蒐于比蒲。○邾子來㑹公。",
                    "zhushu": "㑹公于比蒲。"
                },
                {
                    "paragraph": "○城莒父及霄。",
                    "zhushu": "無“冬，𡩋”，所未詳。",
                    "type": 2
                },
                {
                    "paragraph": "十有五年，春，王正月，邾子來朝。",
                    "zhushu": "○朝，直遥反。"
                },
                {
                    "paragraph": "○鼷䑕食郊牛，牛死，改卜牛。",
                    "zhushu": "不言所食，食非一處以至死。○鼷，音𠔃。處，昌慮反。"
                },
                {
                    "paragraph": "不敬莫大焉。",
                    "zhushu": "定公不敬最大，故天災最甚。"
                },
                {
                    "paragraph": "○二月辛丑，楚子滅胡，以胡子豹歸。○夏，五月辛亥，郊。",
                    "zhushu": "譏不時也。"
                },
                {
                    "paragraph": "○壬申，公薨于髙寢。",
                    "zhushu": "髙寢，宫名。"
                },
                {
                    "paragraph": "髙寢，非正也。○鄭罕逹帥師伐宋。○齊侯、衛侯次于渠蒢。",
                    "zhushu": "渠蒢，地也。〇蒢，直居反。"
                },
                {
                    "paragraph": "○邾子來奔䘮。䘮急，故以奔言之。○秋，七月壬申，弋氏卒。妾辭也，",
                    "zhushu": "不言夫人薨。弋氏，羊職反，哀公之母。左氏作“姒氏”。"
                },
                {
                    "paragraph": "哀公之母也。○八月庚辰，朔，日有食之。○九月，滕子來㑹葬。",
                    "zhushu": "邾、滕，魯之屬國。近則來奔䘮，逺則來㑹葬。於長帥之䘮，同之王者，書非禮。○長，丁丈反。帥，所𩔖反。"
                },
                {
                    "paragraph": "○丁巳，葬我君定公，雨，不克葬。葬旣有日，不爲雨止，禮也。雨，不克葬，䘮不以制也。戊午，日下稷，乃克葬。",
                    "zhushu": "稷，昊也。下𣅳，謂晡時。〇爲，于僞反。稷，如字，左氏作“𣅳”。晡，布呉反。"
                },
                {
                    "paragraph": "乃，急辭也，不足乎日之辭也。",
                    "zhushu": "宣八年注詳矣。"
                },
                {
                    "paragraph": "○辛巳，葬定弋。",
                    "zhushu": "○定戈，左氏作“定姒”。"
                },
                {
                    "paragraph": "○冬，城漆。",
                    "zhushu": ""
                }
            ]
        },
        {
            "name": "哀公第十二",
            "paragraphs": [
                {
                    "paragraph": "哀公第十二",
                    "zhushu": "○哀公名蒋，敬王二十六年即位。",
                    "type": 1
                },
                {
                    "paragraph": "元年春，王正月，公即位。○楚子、陳侯、隨侯、許男圍蔡。",
                    "zhushu": "隨乆不見者，衰微也。稱侯者，本爵俱侯，土地見侵削，故微爾。定六年鄭滅許，今復見者，自復也。○不見，賢徧反，下“復見”同。復，扶又反。"
                },
                {
                    "paragraph": "○鼷䑕食郊牛角，改卜牛。○夏，四月辛巳，郊。此該郊之變而道之也。",
                    "zhushu": "該，備也。春秋書郊終於此，故於此備說郊之變。變，謂郊非其時，或牲被災害。"
                },
                {
                    "paragraph": "於變之中，又有言焉。",
                    "zhushu": "於災變之中，又有可善而言者。"
                },
                {
                    "paragraph": "“鼷䑕食郊牛角，改卜牛”，志不敬也。郊牛日展斛角而知傷，展道盡矣。",
                    "zhushu": "展道雖盡，所以備災之道不盡。譏哀公不敬，故致天變。○斛，音糾，又音求。"
                },
                {
                    "paragraph": "郊自正月至于三月，郊之時也。夏四月郊，不時也；五月郊，不時也。夏之始可以承春，以秋之末承春之始，蓋不可矣。",
                    "zhushu": "凱曰：“不時之中，有差劇也。夏始承春，方秋之末，猶爲可也。”○有差，𥘉賣反。"
                },
                {
                    "paragraph": "九月用郊，用者，不冝用者也。",
                    "zhushu": "在成十七年。"
                },
                {
                    "paragraph": "郊三卜，禮也；",
                    "zhushu": "以十二月下辛卜正月上辛，如不從，則以正月下辛卜二月上辛；如不從，則以二月下辛卜三月上辛，所謂三卜也。鄭嗣曰：謂卜一辛而三也。求吉之道三，故曰“禮也”。"
                },
                {
                    "paragraph": "四卜，非禮也；",
                    "zhushu": "僖三十一年、襄十一年皆四卜。"
                },
                {
                    "paragraph": "五卜，強也。",
                    "zhushu": "成十年五卜。"
                },
                {
                    "paragraph": "卜免牲者，吉則免之，不吉則否。牛傷，不言傷之者，傷自牛作也，故其辭緩。",
                    "zhushu": "宣三年“郊牛之口傷”，以牛自傷，故加“之”，言緩辭。○則否，方九反。"
                },
                {
                    "paragraph": "全曰牲，傷曰牛，未牲曰牛，其牛一也，其所以爲牛者異。",
                    "zhushu": "已卜日成牲而傷之曰牛，未卜日未成牲之牛，二者不同。"
                },
                {
                    "paragraph": "有變而不郊，故卜免牛也。已牛矣，其尚卜免之，何也？",
                    "zhushu": "災傷不復以郊，怪復卜免之。"
                },
                {
                    "paragraph": "禮，與其亡也，寧有。",
                    "zhushu": "於禮，有卜之與無卜，寧當有卜。"
                },
                {
                    "paragraph": "甞置之上帝矣，故卜而後免之，不敢專也。",
                    "zhushu": "甞置之滌宫，名之爲上帝牲矣，故不敢擅施也。○滌，徒歷反。擅，市戰反。施，式氏反，又如字。"
                },
                {
                    "paragraph": "卜之不吉，則如之何？不免，安置之？繫而待。六月上甲始庀牲，然後左右之。",
                    "zhushu": "庀，具也。待具後牲，然後左古前牛，在我用之，不復須卜，已有新牲故也。周禮曰：“司門掌授管鍵”，“以啓閉國門”，“𥙊祀之牛牲繫焉”。然則未左右時，監門者飬之。○庀，匹爾反。鍵，其展反，又其偃反。監，古銜反。"
                },
                {
                    "paragraph": "子之所言者，牲之變也，而曰我一該郊之變而道之，何也？我以六月上甲始庀牲，十月上甲始繫牲，十一月、十二月牲雖有變，不道也。",
                    "zhushu": "牲有變，則改卜牛，以不妨郊事，故不言其變。"
                },
                {
                    "paragraph": "待正月然後言牲之變，此乃所以該郊。",
                    "zhushu": "至郊時然後言其變，重其妨郊也。十二月不道，自前可知也。至正月然後道，則二月、三月亦可知也。此所以該郊，言其變道，盡。"
                },
                {
                    "paragraph": "郊，享道也，貴其時，大其禮，其養牲雖小不備，可也。",
                    "zhushu": "享者，飲食之道。牲有變，則改卜牛。郊日已逼，庀繫之禮，雖小不備，合時得禮，用之可也。〇享，許丈反。"
                },
                {
                    "paragraph": "子不志三月卜郊，何也？",
                    "zhushu": "三月，謂十二月、正月、二月也。"
                },
                {
                    "paragraph": "郊自正月至于三月，郊之時也。",
                    "zhushu": "有變乃志，常事不書。"
                },
                {
                    "paragraph": "我以十二月下辛卜正月上辛；如不從，則以正月下辛卜二月上辛；如不從，則以二月下辛卜三月上辛；如不從，則不郊矣。",
                    "zhushu": "意欲郊而卜不吉，故曰“不從”。郊必用匕辛者，取其新絜莫先也。"
                },
                {
                    "paragraph": "○秋，齊侯、衞侯伐晉。○冬，仲孫何忌帥師伐邾。",
                    "zhushu": "",
                    "type": 2
                },
                {
                    "paragraph": "二年，春，王二月，季孫斯、叔孫州仇、仲孫何忌帥師伐邾，取漷東田，漷東，未盡也。及沂西田。沂西，未盡也。",
                    "zhushu": "漷、沂，皆水名。邵曰：“以其言東西，則知其未盡也。”〇漷東，火虢反，又音郭。沂，魚依反。"
                },
                {
                    "paragraph": "癸巳，叔孫州仇、仲孫何忌及邾子盟于句繹。",
                    "zhushu": "句繹，邾地。○句，古侯反。繹，音亦。"
                },
                {
                    "paragraph": "三人伐而二人盟，何也？各盟其得也。",
                    "zhushu": "季孫不得田，故不與盟。〇不與，音豫。"
                },
                {
                    "paragraph": "〇夏，四月丙子，衞侯元卒。〇滕子來朝。",
                    "zhushu": "○朝，直遥反。"
                },
                {
                    "paragraph": "○晉趙鞅帥師納衞丗子蒯聵于戚。",
                    "zhushu": "鄭君曰：“蒯聵欲殺母，𤫊公廢之。”是也。若君薨，有反國之道，當稱子某，如齊子紏也。今稱丗子，如君存，是春秋不與蒯聵得反立明矣。江熙曰：“鄭丗子忽反，正有明文，子糾但於公子爲貴，非丗子也。”"
                },
                {
                    "paragraph": "納者，内弗受也。帥師而後納者，有伐也。何用弗受也？以輙不受父之命，受之王父也。信父而辭王父，則是不尊王父也。其弗受，以尊王父也。",
                    "zhushu": "𡩋不逹此義。江熈曰：“齊景公廢世子，丗子還國，書篡。若靈公廢蒯聵立輙，則蒯聵不得復稱曩日丗子也。稱蒯聵爲丗子，則靈公不命輙審矣。”此矛楯之喻也。然則從王父之言，傳似失矣。經云“納衛丗子忽，復歸于鄭”，稱丗子，明正也。明正，則拒之者非邪。〇信父，音申。篡，𥘉患反。復，扶又反。曩，乃黨反。矛，五侯反，本又作“楯”，常允反，又音允。拒，音巨。邪也，似嗟反。"
                },
                {
                    "paragraph": "○秋，八月甲戍，晉趙鞅帥師及鄭罕逹帥師戰于鐡，",
                    "zhushu": "鐡，衛地。○鐡，他結反。"
                },
                {
                    "paragraph": "鄭師敗績。○冬十月，葬衞靈公。",
                    "zhushu": "七月，葬，蒯聵之亂故也。"
                },
                {
                    "paragraph": "○十有一月，蔡遷于州來。蔡殺其大夫公子駟。",
                    "zhushu": "",
                    "type": 2
                },
                {
                    "paragraph": "三年，春，齊國夏、衞石曼姑帥師圍戚。此衞事也，其先國夏，何也？子不圍父也。不繫戚於衛者，子不有父也。",
                    "zhushu": "江熙曰：“國夏首兵，則應言衛戚，今不言者，辟子有父也。子有父者，戚繫衛，則爲大夫，屬于衛；子圍父者，謂人倫之道絶，故以齊首之。”○曼姑，音萬。辟，音避。"
                },
                {
                    "paragraph": "○夏四月甲午，地震。○五月辛卯，桓宫、僖宫災。言“及”，則祖有尊卑，",
                    "zhushu": "解經不言及僖。"
                },
                {
                    "paragraph": "由我言之，則一也。",
                    "zhushu": "逺祖恩無差降如一，故不言及。"
                },
                {
                    "paragraph": "○季孫斯、叔孫州仇帥師城啓陽。",
                    "zhushu": "稱帥師，有難。〇難，乃旦反。"
                },
                {
                    "paragraph": "○宋樂髠帥師伐曹。",
                    "zhushu": "○髠，苦門反。"
                },
                {
                    "paragraph": "○秋，七月丙子，季孫斯卒。○蔡人放其大夫公孫獵于呉。",
                    "zhushu": "宣元年“晉放其大夫胥甲父于衛”，傳曰：“稱國以放，放無罪也。”然則稱人以放，放有罪也。"
                },
                {
                    "paragraph": "○冬，十月癸卯，秦伯卒。○叔孫州仇、仲孫何忌帥師圍邾。",
                    "zhushu": "",
                    "type": 2
                },
                {
                    "paragraph": "四年，春，王二月庚戍，盗弑蔡侯申。稱盗以弑君，不以上下道道也。",
                    "zhushu": "“以上下道道”者，若衛祝吁稱“其君完”之𩔖，是直稱“盗”，不在人倫之序。"
                },
                {
                    "paragraph": "内其君而外弑者，不以弑道道也。",
                    "zhushu": "襄七年“鄭伯將㑹中國，其臣欲從楚，不勝其臣，弑而死，不使夷狄之民加乎中國之君，故曰“鄭伯髠原如㑹，未見諸侯，丙戍，卒于操”，是不以弑道道也。"
                },
                {
                    "paragraph": "春秋有三盗：微殺大夫謂之盗，",
                    "zhushu": "十三年冬“盗殺陳夏區夫”是。○陳夏，户雅反。區，烏侯反。"
                },
                {
                    "paragraph": "非所取而取之謂之“盗”，",
                    "zhushu": "定八年“陽貨取寳玉大弓”是。"
                },
                {
                    "paragraph": "辟中國之正道以襲利謂之盗。",
                    "zhushu": "即殺蔡侯申者是，非微者也。○辟中，音避。"
                },
                {
                    "paragraph": "○蔡公孫辰出奔呉。○葬秦惠公。○宋人執小邾子。",
                    "zhushu": ""
                },
                {
                    "paragraph": "〇夏，蔡殺其大夫公孫姓、公孫霍。○晉人執戎蠻子赤歸于楚。○城西郛。",
                    "zhushu": "郛，郭也。○郛，音孚。"
                },
                {
                    "paragraph": "○六月辛丑，亳社災。",
                    "zhushu": "殷都于亳，武王克紂，而班列其社于諸侯，以爲亡國之戒。劉向曰：“災亳社，戒人君縱恣，不能警戒之象。”。"
                },
                {
                    "paragraph": "亳社者，亳之社也。亳，亡國也。",
                    "zhushu": "亳即殷也。殷都于亳，故因謂之亳社。"
                },
                {
                    "paragraph": "亡國之社以爲廟屏，戒也。",
                    "zhushu": "立亳之社於廟之外，以爲屏蔽，取其不得通天，人君瞻之而致戒心。"
                },
                {
                    "paragraph": "其屋亡國之社，不得逹上也。",
                    "zhushu": "必爲之作屋，不使上通天也。縁有屋，故言“災”。"
                },
                {
                    "paragraph": "○秋，八月甲寅，滕子結卒。○冬，十有二月，葬蔡昭公。",
                    "zhushu": "不書弒君之賊，而昭公書葬，旣謂之盗，若殺微賤小人，不足録之。"
                },
                {
                    "paragraph": "葬滕頃公。",
                    "zhushu": "○頃，音傾。",
                    "type": 2
                },
                {
                    "paragraph": "五年，春，城毗。○夏，齊侯伐宋。○晉趙鞅帥師伐衛。○秋，九月癸酉，齊侯杵臼卒。",
                    "zhushu": "〇杵，昌吕反。"
                },
                {
                    "paragraph": "○冬，叔還如齊。○閏月，葬齊景公。不正其閏也。",
                    "zhushu": "閏月，附月之餘日。䘮事不數。○數，所主反。",
                    "type": 2
                },
                {
                    "paragraph": "六年，春，城邾瑕。○晉趙鞅帥師伐鮮虞。○呉伐陳。○夏，齊國夏及髙張來奔。〇叔還㑹呉于柤。",
                    "zhushu": "〇柤，荘加反。"
                },
                {
                    "paragraph": "○秋，七月，庚寅，楚子軫卒。",
                    "zhushu": "〇軫，之忍反。"
                },
                {
                    "paragraph": "○齊陽生入于齊。○齊陳乞弑其君荼。",
                    "zhushu": "不日，荼不正也。○荼，音舒，又音徒，一音文加反。"
                },
                {
                    "paragraph": "陽生入而弑其君，以陳乞主之，何也？不以陽生君荼也。其不以陽生君荼，何也？陽生正，荼不正。不正則曰君，何也？荼雖不正，已受命矣。",
                    "zhushu": "已受命于景公而立，故可言君。"
                },
                {
                    "paragraph": "入者，内弗受也。荼不正，何用弗受？以其受命，可以言弗受也。",
                    "zhushu": "先君已命立之，於義可以拒之。"
                },
                {
                    "paragraph": "陽生其以國氏，何也？取國于荼也。",
                    "zhushu": "何休曰：“即不使陽生以荼爲君，不當去公子，見當國也。”又榖梁以爲國氏者，取國于荼。齊小白又不取國于子糾，無乃近自相反乎？鄭君釋之曰：“陽生篡國，故不言公子，不使君茶。謂書陳乞弑君爾。荼與小白，其事相似，荼弑乃後立，小白立乃後殺。雖然，俱篡國而受國焉爾。傳曰：“齊小白入于齊，惡之也。陽生其以國氏何？取國于茶也。”義適互相足，又何自反乎？子糾冝立，而少白篡之，非受國于子糾，則將誰乎？”○當去，起吕反。見當，賢徧反。糾，居黝反。惡之，烏路反。"
                },
                {
                    "paragraph": "○冬，仲孫何忌帥師伐邾。○宋向巢帥師伐曹。",
                    "zhushu": "",
                    "type": 2
                },
                {
                    "paragraph": "七年，春，宋皇瑗帥師侵鄭。",
                    "zhushu": "○瑗，于眷反。"
                },
                {
                    "paragraph": "○晉魏曼多帥師侵衞。",
                    "zhushu": "○曼音萬。"
                },
                {
                    "paragraph": "○夏，公㑹吴于繒。",
                    "zhushu": "○繒，在陵反。"
                },
                {
                    "paragraph": "○秋，公伐邾。八月己酉，入邾，以邾子益來。以者，不以者也。",
                    "zhushu": "夫諸侯有罪，伯者雖執，猶以歸于京師。魯非覇主，而擅相執錄，故日入以表惡之。○擅，市戰反。惡，烏路反，傳及注同。"
                },
                {
                    "paragraph": "益之名，惡也。",
                    "zhushu": "惡其不能死社稷。"
                },
                {
                    "paragraph": "春秋有臨天下之言焉，",
                    "zhushu": "徐乾曰：“臨者，撫有之也。王者無外，以天下爲家，盡其有也。”。"
                },
                {
                    "paragraph": "有臨一國之言焉，",
                    "zhushu": "諸侯之臨國，亦得有之，如王於天下。"
                },
                {
                    "paragraph": "有臨一家之言焉。",
                    "zhushu": "大夫臨家，猶諸侯臨國。"
                },
                {
                    "paragraph": "其言來者，有外魯之辭焉。",
                    "zhushu": "非己内有從外來者曰來。今魯侯身自以歸而曰來，是外之也。"
                },
                {
                    "paragraph": "○宋人圍曹。○冬，鄭駟弘帥師救曹。",
                    "zhushu": "",
                    "type": 2
                },
                {
                    "paragraph": "八年，春，王正月，宋公入曹，以曹伯陽歸。○呉伐我。○夏，齊人取讙及闡。",
                    "zhushu": "宣元年傳曰：“内不言取，言取，授之也。以是爲賂齊。”此言取，蓋亦賂也。魯前年伐邾，以邾子益來。益，齊之甥也。畏齊，故賂之。○及闡，尺善反。"
                },
                {
                    "paragraph": "惡内也。○歸邾子益于邾。",
                    "zhushu": "侵齊故也。〇惡，烏路反。"
                },
                {
                    "paragraph": "益之名，失國也。",
                    "zhushu": "於王法當絶故。"
                },
                {
                    "paragraph": "○秋，七月。〇冬，十有二月，癸亥，𣏌伯過卒。",
                    "zhushu": "○過，音戈。"
                },
                {
                    "paragraph": "○齊人歸讙及闡。",
                    "zhushu": "凱曰：“歸邾子，故亦還其賂。”。",
                    "type": 2
                },
                {
                    "paragraph": "九年，春，王二月，葬𣏌僖公。○宋皇瑗帥師取鄭師于雍丘。",
                    "zhushu": "雍丘，地也。○雍，於用反。"
                },
                {
                    "paragraph": "取，易辭也。以師而易取，鄭病矣。",
                    "zhushu": "以師之重，而宋以易得之辭言之，則鄭師將劣矣。○易，以䜴反。將，子匠反。"
                },
                {
                    "paragraph": "〇夏，楚人伐陳。○秋，宋公伐鄭。○冬，十月。",
                    "zhushu": "",
                    "type": 2
                },
                {
                    "paragraph": "十年，春，王二月，邾子益來奔。○公㑹呉伐齊。○三月戊戍，齊侯陽生卒。〇夏，宋人伐鄭。○晉趙鞅帥師侵齊。○五月，公至自伐齊。",
                    "zhushu": "傳例曰：“惡事不致。公㑹夷狄伐齊之䘮，而致之，何也？莊六年“公至自伐衛”，傳曰：“不致，則無以見公惡事之成也。”將冝從此之例。○以見，賢徧反。"
                },
                {
                    "paragraph": "○葬齊悼公。〇衛公孟彄自齊歸于衛。",
                    "zhushu": "○彄，苦侯反。"
                },
                {
                    "paragraph": "○薛伯夷卒。○秋，葬薛惠公。○冬，楚公子結帥師伐陳。吴救陳。",
                    "zhushu": "",
                    "type": 2
                },
                {
                    "paragraph": "十有一年，春，齊國書帥師伐我。○夏，陳轅頗出奔鄭。",
                    "zhushu": "〇頗，破何反。"
                },
                {
                    "paragraph": "○五月，公㑹呉伐齊。甲戍，齊國書帥師及呉戰于艾陵，齊師敗績，獲齊國書。",
                    "zhushu": "與華元同義。女陵，齊地。〇艾，五蓋反。"
                },
                {
                    "paragraph": "○秋，七月辛酉，滕子虞母卒。○冬，十有一月，葬滕隱公。○衞丗叔齊出奔宋。",
                    "zhushu": "",
                    "type": 2
                },
                {
                    "paragraph": "十有二年，春，用田賦。",
                    "zhushu": "古者九夫爲井，十六井爲丘。丘賦之法，因其田財，通共岀馬一匹、牛三頭。今别其田及家財，各出此賦。言用者，非所冝用。〇别，如字，又彼列反。"
                },
                {
                    "paragraph": "古者公田什一，用田賦，非正也。",
                    "zhushu": "古者五口之家，受田百畒，爲官田十畆，是爲私得其什，而官稅其一，故曰“什一”。周謂之徹，殷謂之助，夏謂之貢，其實一也，皆通法也。今乃棄中平之法，而田財並賦，言其賦民甚矣。○爲官，于僞反。稅，舒銳反。夏謂，戸雅反。"
                },
                {
                    "paragraph": "〇夏，五月甲辰，孟子卒。孟子者，何也？昭公夫人也。其不言夫人，何也？諱取同姓也。",
                    "zhushu": "葬當書姓，諱，故亦不書葬。○取，如字，又七住反。"
                },
                {
                    "paragraph": "○公㑹呉于槖臯。",
                    "zhushu": "橐臯，某地。〇槖，章夜反，一音託。"
                },
                {
                    "paragraph": "○秋，公㑹衞侯、宋皇瑗于鄖。",
                    "zhushu": "鄖，某地。〇鄖，音云。"
                },
                {
                    "paragraph": "○宋向巢帥師伐鄭。○冬，十有二月，螽。",
                    "zhushu": "〇螽，音終。",
                    "type": 2
                },
                {
                    "paragraph": "十有三年，春，鄭罕逹帥師取宋師于嵒。",
                    "zhushu": "〇嵒，五咸反。"
                },
                {
                    "paragraph": "取，易辭也。以師而易取，宋病矣。○夏，許男成卒。○公㑹晉侯及呉子于黃池。",
                    "zhushu": "及者，書尊及卑也。黄池，某地。"
                },
                {
                    "paragraph": "黃池之㑹，呉子進乎哉，遂子矣。",
                    "zhushu": "進遂稱子。"
                },
                {
                    "paragraph": "呉，夷狄之國也，祝髮文身，",
                    "zhushu": "祝，斷也。文身，刻畫其身以爲文也。必自殘毀者，以辟蛟龍之害。○祝，之六反。斷，音短。辟，音避。蛟，音交。"
                },
                {
                    "paragraph": "欲因魯之禮，因晉之權而請冠端而襲，",
                    "zhushu": "襲，衣冠。端，𤣥端。"
                },
                {
                    "paragraph": "其藉于成周",
                    "zhushu": "，藉，謂貢獻。"
                },
                {
                    "paragraph": "以尊天王，呉進矣。呉，東方之大國也，累累致小國以㑹諸侯，以合乎中國。",
                    "zhushu": "累累，猶數數也。○累累，如字。數數，所角反。"
                },
                {
                    "paragraph": "呉能爲之，則不臣乎？",
                    "zhushu": "言其臣也。"
                },
                {
                    "paragraph": "呉進矣。王，尊稱也；子，卑稱也。辭尊稱而居卑稱，以㑹乎諸侯，以尊天王。呉王夫差曰：“好冠來。”孔子曰：“大矣哉，夫差未能言冠而欲冠也。”",
                    "zhushu": "不如冠有差等，唯欲好冠。〇尊稱，尺證反，下同。夫差，音扶；下𥘉佳反。"
                },
                {
                    "paragraph": "○楚公子申帥師伐陳。○於越入呉。○秋，公至自㑹。",
                    "zhushu": "吴進稱子，又㑹晉侯，故致也。"
                },
                {
                    "paragraph": "○晉魏曼多帥師侵衛。○葬許公。○九月，螽。○冬，十有一月，有星孛于東方。",
                    "zhushu": "不書所孛之星，而曰東方者，旦方見孛，衆星皆没故。〇孛，音佩。"
                },
                {
                    "paragraph": "○盗殺陳夏區夫。",
                    "zhushu": "傳例曰：“微殺大夫謂之盗。”〇區夫，烏侯反。"
                },
                {
                    "paragraph": "○十有二月，螽。",
                    "zhushu": "",
                    "type": 2
                },
                {
                    "paragraph": "十有四年，春，西狩獲麟。",
                    "zhushu": "杜預曰：“孔子曰：“文王旣没，文不在兹乎？”此制作之本旨。又曰：“鳯鳥不至，河不出圖，吾已矣夫！”斯不王之明文矣。夫關睢之化，王者之風；麟之趾，關雎之應也。然則斯麟之來，歸於王德者矣。春秋之文，廣大悉備，義始於隱公，道終於獲麟。”○狩，手又反。不出，如字，又赤遂反。矣夫，音扶。不王，干况反，下“王德”同。雎，七余反。之應，于敬反。"
                },
                {
                    "paragraph": "引取之也。",
                    "zhushu": "言引取之者，解經言“獲”也。傳例曰：“諸獲者，皆不與也。今言獲麟”，自爲孔子來魯，引而取之，亦不與魯之辭也。○爲，于僞反。"
                },
                {
                    "paragraph": "狩地不地，不狩也。非狩而曰狩，大獲麟，故大其適也。",
                    "zhushu": "適，猶如也，之也。非狩而言狩，大得麟，故以大所如者名之也。且實狩當言冬，不當言春。"
                },
                {
                    "paragraph": "其不言來，不外麟於中國也。其不言“有”，不使麟不𢘆於中國也。",
                    "zhushu": "雍曰：“中國者，蓋禮義之郷，聖賢之宅，軌儀表於遐荒，道風扇於不朽。麒麟歩郊，不爲暫有；鸞鳯栖林，非為權來。雖時道䘮，猶若不䘮；雖麟一降，猶若有𢘆。鸜鵒，非魯之常禽，蜚蜮，非祥瑞之嘉虫。故經書其“有”，以非常有。此所以取貴于中國，春秋之意義也。〇道䘮，息浪反。鸜，音權，又音劬。鵒，音欲。蜮，音或。"
                }
            ]
        }
    ]
}