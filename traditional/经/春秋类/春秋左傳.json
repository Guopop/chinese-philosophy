{
    "name": "春秋左傳",
    "author": "周・左丘明",
    "loadChapterCount": 1,
    "hasZhushu": true,
    "chapters": [
        {
            "name": "春秋序",
            "paragraphs": [
                {
                    "paragraph": "春秋序",
                    "zhushu": "陸德明曰：此杜元凱所作，旣以釋經，故依例音之。本或題爲春秋左傳序者，沈文何以爲釋例序，今不用。",
                    "type": 1
                },
                {
                    "paragraph": "春秋者，魯史記之名也。記事者，以事繫日，以日繫月，以月繫時，以時繫年，所以紀逺近、別同異也。故史之所記，必表年以首事，年有四時，故錯舉以爲所記之名也。",
                    "zhushu": "繫，工帝反。别，彼列反。錯，七各反。下皆同。"
                },
                {
                    "paragraph": "周禮有史官，掌邦國四方之事，逹四方之志。諸侯亦各有國史，大事書之於䇿，小事簡牘而已。孟子曰：“楚謂之檮杌，晉謂之乗，而魯謂之春秋，其實一也。”",
                    "zhushu": "策，本又作“𠕋”，亦作筴，同。初革反。孟子，書名，姓孟，名軻，字子輿，鄹邑人，與齊宣王同時人，著此書。檮，徒刀反。杌，五忽反。檮杌，四凶之一。杜云：“頑凶無儔匹之貌。”乗，繩證反，車乗也；一云兵乗。"
                },
                {
                    "paragraph": "韓宣子適魯，見易象與魯春秋，曰：“周禮盡在魯矣。吾乃今知周公之德，與周之所以王。”韓子所見，蓋周之舊典禮經也。",
                    "zhushu": "宣子，名起，晉大夫，適魯在昭二年。盡，津忍反，後放此。王，于况反，又如字。"
                },
                {
                    "paragraph": "周德旣衰，官失其守，上之人不能使春秋昭明，赴告䇿書，諸所記注，多違舊章。仲尼因魯史䇿書成文，考其眞僞，而志其典禮，上以遵周公之遺制，下以明將來之法。其教之所存，文之所害，則刋而正之，以示勸戒。其餘則皆即用舊史。史有文質，辭有詳略，不必改也。故傳曰：“其善志。”又曰：“非聖人孰能脩之。”蓋周公之志，仲尼從而明之。",
                    "zhushu": "告，古毒反，一音古報反。崩薨曰“赴”，禍福曰“告”。注，張住反，字或作註。刋，苦干反，削也。"
                },
                {
                    "paragraph": "左丘明受經於仲尼，以爲經者不刋之書也。故傳或先經以始事，或後經以終義，或依經以辯理，或錯經以合異，隨義而發其例之所重，舊史遺文，略不盡舉，非聖人所脩之要故也。",
                    "zhushu": "先，悉薦反。後，戸豆反。重，直用反，又直龍反。"
                },
                {
                    "paragraph": "身爲國史，躬覽載籍，必廣記而備言之。其文緩，其旨逺，將令學者原始要終，追其枝葉，究其所窮，優而柔之，使自求之，饜而飫之，使自趨之。若江海之浸，膏澤之潤，渙然冰釋，怡然理順，然後爲得也。",
                    "zhushu": "令，力呈反，下“令學者”同。要，於遥反。究，乆又反。饜，於豔反。飫，於預反。趨，七住反，又七俱反。浸，子鴆反。膏，古刀反。喚，呼亂反。怡，以之反。"
                },
                {
                    "paragraph": "其發凡以言例，皆經國之常制，周公之垂法，史書之舊章，仲尼從而脩之，以成一經之通體。其微顯闡幽，裁成義𩔖者，皆據舊例而發義，指行事以正褒貶。諸稱“書”“不書”“先書”“故書”“不言”“不稱”“書曰”之𩔖，皆所以起新舊，發大義，謂之變例。然亦有史所不書，即以爲義者，此蓋春秋新意，故傳不言凡，曲而暢之也。其經無義例，因行事而言，則傳直言其歸趣而已，非例也。",
                    "zhushu": "闡，昌善反，明也。褒，保刀反。貶，彼檢反，字林方犯反。暢，敕亮反。趣，七住反。"
                },
                {
                    "paragraph": "故發傳之體有三，而爲例之情有五。一曰微而顯，文見於此，而起義在彼，“稱族，尊君命”“舎族，尊夫人”，“梁亡”“城縁陵”之𩔖是也。二曰志而晦。約言示制，推以知例，參㑹“不地”“與“謀”曰“及”之𩔖是也。三曰婉而成章，曲從義訓，以示大訓，諸所諱辟、璧假許田之𩔖是也。四曰盡而不汙，直書其事，具文見意，丹楹刻桷、天王求車、齊侯獻捷之𩔖是也。五曰懲惡而勸善，求名而亡，欲蓋而章，書齊豹盗、三叛人名之𩔖是也。",
                    "zhushu": ""
                },
                {
                    "paragraph": "推此五體，以㝷經傳，觸𩔖而長之，附于二百四十二年行事，王道之正，人倫之紀備矣。",
                    "zhushu": "爲，于僞反，又如字。見，賢遍反，下同。舎，音捨。參，七南反，又音三。與，音預。婉，於元反。辟，本亦作避，音同，後倣此。假，古雅反，後不音者同。汙，於俱反，曲也。楹，音盈。刻，音克。桷，音角。捷，在妾反。懲，直升反。長，丁丈反。"
                },
                {
                    "paragraph": "或曰：“春秋以錯文見義，若如所論，則經當有事同文異而無其義也。先儒所傳，皆不其然。”",
                    "zhushu": ""
                },
                {
                    "paragraph": "荅曰：“春秋雖以一字爲襃貶，然皆須數句以成言，非如八卦之爻，可錯綜爲，六十四也，固當，依傳以爲斷。古今言左氏春秋者多矣，今其遺文可見者十數家，大體轉相祖述，進不成爲錯綜經文以盡其變，退不守丘明之傳。於丘明之傳，有所不通，皆没而不說，而更膚引公羊、榖梁，適足自亂。預今所以爲異，專脩丘明之傳以釋經。經之條貫，必出於傳，傳之義例，揔歸諸凡。推變例以正襃貶，簡二傳而去異端，蓋丘明之志也。其有疑錯，則備論而闕之，以俟後賢。",
                    "zhushu": "傳，直專反。數，色主反，下同。綜，宗宋反。斷，一亂反。膚，芳于反。貫，古亂反。去，起吕反。"
                },
                {
                    "paragraph": "然劉子駿創通大義，賈景伯父子、許惠卿，皆先儒之美者也。末有潁子嚴者，雖淺近，亦復名家，故特舉劉、賈、許、潁之違，以見同異。分經之年，與傳之年相附，比其義𩔖，各隨而解之，名曰經傳集解。又別集諸例及地名、譜第、歷數，相與爲部，凡四十部，十五卷，皆顯其異同，從而釋之，名曰釋例。將令學者觀其所聚異同之說，釋例詳之也。",
                    "zhushu": "駿，音俊。子駿，劉歆字。創，初亮反，字以作“剏”。復，扶又反，下同。見，賢遍反，下同。比，毗志反。譜，本又作“諩”，同布古反。數，所具反，後不音者皆同。"
                },
                {
                    "paragraph": "或曰：“春秋之作，左傳及榖梁無明文，說者以爲仲尼自衛反魯，脩春秋，立素王，丘明爲素臣。言公羊者亦云黜周而王魯，危行言孫，以辟當時之害，故微其文，隱其義。公羊經止獲麟，而左氏經終於孔丘卒，",
                    "zhushu": "王，于况反，下“王魯”“素王”同。黜，勑律反。行，下孟反。孫，音遜，本亦作“遜”。"
                },
                {
                    "paragraph": "敢問所安？”",
                    "zhushu": ""
                },
                {
                    "paragraph": "荅曰：“異乎余所聞。仲尼曰：“文王旣没，文不在兹乎？”此制作之本意也。歎曰：“鳯鳥不至，河不出圖，吾已矣夫！”蓋傷時王之政也。麟鳯五靈，王者之嘉瑞也。今麟出非其時，虚其應而失其歸，此聖人所以爲感也。絶筆於獲麟之一句者，所感而起，固所以爲終也。”",
                    "zhushu": "岀，如字，又尺遂反。夫，音扶，下“若夫”同。瑞，垂僞反。應，應對之應。"
                },
                {
                    "paragraph": "曰：“然則春秋何始於魯隱公？”",
                    "zhushu": ""
                },
                {
                    "paragraph": "荅曰：“周平王，東周之始王也；隱公，讓國之賢君也。考乎其時則相接，言乎其位則列國，本乎其始則周公之祚胤也。若平王能祈天永命，紹開中興，隱公能𢎞宣祖業，光啓王室，則西周之美可㝷，文武之迹不墜。是故因其歷數，附其行事，采周之舊，以㑹成王義，垂法將來。所書之王，即平王也；所用之歷，即周正也；所稱之公，即魯隱也。安在其黜周而王魯乎？子曰：“如有用我者，吾其爲東周乎！”此其義也。”",
                    "zhushu": "祚，才路反。㣧，以刃反。中，丁仲反。墜，直𩔖反。王，如字，又于况反。正音政，讀者多音征，後皆放此。"
                },
                {
                    "paragraph": "若夫制作之文，所以章往考來，情見乎辭，言髙則旨逺，辭約則義微，此理之常，非隱之也。聖人包周身之防，旣作之後，方復隱諱以辟患，非所聞也。子路欲使門人爲臣，孔子以爲欺天，而云“仲尼素王，丘明素臣”，又非通論也。",
                    "zhushu": "包，必交反。防，扶放反，又音房。論，力頓反。"
                },
                {
                    "paragraph": "先儒以爲制作三年，文成致麟，旣已妖妄，又引經以至仲尼卒，亦又近誣。據公羊經止獲麟，而左氏“小邾射”不在三叛之數，故余以爲感麟而作，作起獲麟，則文止於所起，爲得其實。至於反袂拭面，稱“吾道窮”，亦無取焉。",
                    "zhushu": "近誣，如字。近，舊音附近之近。誣音無。邾，張俱反。射音亦。袂，綿丗反。拭音式。"
                }
            ]
        },
        {
            "name": "解隱公第一",
            "paragraphs": [
                {
                    "paragraph": "解隱公第一",
                    "zhushu": "釋文：解，佳買切。舊夫子之經與丘明之傳各卷，杜氏合而釋之，故曰經傳。息姑，惠公之子，母聲子。謚法：不尸其位曰隱。第氏傳公羊、榖梁二傳，既顯姓别之，此不言",
                    "type": 1
                },
                {
                    "paragraph": "惠公元妃孟子",
                    "zhushu": "言“元妃”，明始適夫人也。子，宋姓。惠公各不皇。謚法：愛人好與曰惠。其子隱公，讓國之君。妃，芳非切。傳曰：“嘉耦曰妃。”適，本又作“嫡”，同丁歷切。"
                },
                {
                    "paragraph": "孟子卒，",
                    "zhushu": "不稱薨，不成喪也。無謚，先夫死，不得從夫謚。謚，實至切。"
                },
                {
                    "paragraph": "繼室以聲子，生隱公。",
                    "zhushu": "聲，謚也，蓋孟子之姪娣也。諸侯始娶，則同姓之國以姪娣媵。元妃死，則次妃攝治内事，猶不得稱夫人，故謂之繼室。姪，直結切，字林：丈一切，兄女也。娣，大計切，女弟也。娶，七住切。媵，以證切，又繩證切。"
                },
                {
                    "paragraph": "宋武公生仲子。仲子生而有文在其手，曰爲魯夫人，故仲子歸于我。",
                    "zhushu": "婦人謂嫁曰歸，以手理自然成字，有若天命，故嫁之於魯。釋文：婦人謂嫁曰歸”，本或無“曰”字，此依公羊傳。"
                },
                {
                    "paragraph": "生桓公而惠公薨，",
                    "zhushu": "言歸魯而生男，惠公不以桓生之年薨。"
                },
                {
                    "paragraph": "是以隱公立而奉之。",
                    "zhushu": "隱公繼室之子，當嗣丗，以禎祥之故，追成父志。爲桓尚少，是以立爲大子，帥國人奉之。爲經“元年春”，不書即位傳。禎，音貞。少，詩照切。大，音泰，舊“太”字皆作“大”，後“大子”皆放此。為，于偽切。後凡“為經”“爲傳張本”起本之例皆放此，更不音。",
                    "type": 2
                },
                {
                    "paragraph": "經元年，春，王正月。",
                    "zhushu": "隱公之始年，周王之正月也。凡人君即位，欲其體元以居正，故不言一年一月也。隱雖不即位，然攝行君事，故亦朝廟告朔也。告朔朝正例在襄二十九年，即位例在隱、莊、閔、僖元年。朝，直遙切，下同。"
                },
                {
                    "paragraph": "○三月，公及邾儀父盟于蔑。",
                    "zhushu": "附庸之君未王命，例稱名。能自通于大國，繼好息民，故書字貴之。名例在莊五年。邾，今魯國鄒縣也。蔑，姑蔑，魯地，魯國卞縣南有姑城。父，音甫，邾子之字。凡人名字皆放此。蔑，亡結切。好，呼報切。鄒，側留切。卞，皮彦切，本或作“弁”。"
                },
                {
                    "paragraph": "○夏，五月，鄭伯克叚于鄢。",
                    "zhushu": "不稱國計而言鄭伯，譏失敎也。叚不弟，故不言弟，明鄭伯雖失敎，而段亦凶逆。以君討臣而用二君之例者，言叚強大儁傑，據大都以耦國，所謂“得儁曰克”也。國討例在莊二十二年。得儁例在莊十一年。母弟例在宣十七年。鄭在熒陽宛陵縣西南。鄢，今潁川鄢陵縣。段，徒亂切，鄭伯弟名。鄢，於晩切，又於建切，又於然切。弟，音悌，又如字。儁，音俊。傑，音桀。熒，戸扄切，本或作“滎”，非。宛，於阮切，又於元切。"
                },
                {
                    "paragraph": "○秋，七月，天王使宰咺來歸惠公、仲子之賵。",
                    "zhushu": "宰，官。咺，名也。咺贈死不及尸，弔生不及哀，䂊凶事，故貶而名之。此天子大夫稱字之例。仲子者，桓公之母。歸人無謚，故以字配姓。“來”者，自外之文。“歸”者，不反之辭。咺，吁阮切。賵，芳鳯切。"
                },
                {
                    "paragraph": "○九月，及宋人盟于宿。",
                    "zhushu": "客主無名，皆微者也。㝛，小國，東平無鹽縣也。凡盟以國地者，國主亦與盟。例在僖十九年。宋，今梁國睢陽縣。與，音預，下同。睢，音雖。"
                },
                {
                    "paragraph": "○冬，十有二月，祭伯來。",
                    "zhushu": "祭伯，諸侯爲王卿士者。祭，國；伯，爵也。傳曰：“非王命也”，釋其不稱使。祭，側界切。傳“祭仲”同。使，如字，又所吏切。"
                },
                {
                    "paragraph": "○公子益師卒。",
                    "zhushu": "傳例曰：公不與小斂，故不書日，所以示薄厚也。春秋不以日月爲例，唯卿佐之喪獨記日以見義者，事之得失，旣未足以襃貶人君，然亦非死者之罪，無辭可以寄文，而人臣輕賤，死日可略，故特假日以見義。斂，力驗切。見，賢遍切，下同。",
                    "type": 2
                },
                {
                    "paragraph": "傳元年，春，王周正月。",
                    "zhushu": "言周以别夏、殷。别，彼列切。夏，戸雅切。三代之號，可以意求。"
                },
                {
                    "paragraph": "不書即位，攝也。",
                    "zhushu": "假攝君政，不脩即位之禮，故史不書於䇿，傳所以見異於常。見，賢遍切。"
                },
                {
                    "paragraph": "○三月，公及邾儀父盟于蔑，邾子克也。",
                    "zhushu": "克，儀父名。"
                },
                {
                    "paragraph": "未王命，故不書爵。曰儀父，貴之也。",
                    "zhushu": "王未賜命以為諸侯，其後儀父服事齊桓以㢡王室，王命以爲邾子。故荘十六年經書“邾子克卒”。釋文：“故不書爵”，一本無“故”字。㢡，將丈切。"
                },
                {
                    "paragraph": "公攝位而欲求好於邾，故爲蔑之盟。",
                    "zhushu": "解所以與盟也。好，呼報切。與，如字，又音預。"
                },
                {
                    "paragraph": "○夏，四月，費伯帥師城郎。不書，非公命也。",
                    "zhushu": "費伯，魯大夫。郎，魯邑，髙平方與縣東南有郁郎亭。傳曰：“君舉必書。”然則史之䇿書，皆君命也。今不書於經，亦因史之舊法，故傳釋之。諸魯事，傳釋不書，他皆放此。費，音祕。郁，於六切。放，甫往切。後此例皆同。"
                },
                {
                    "paragraph": "○初，鄭武公娶于申，曰武姜，",
                    "zhushu": "申國，今南陽宛縣。娶，七住切。宛，於元切。"
                },
                {
                    "paragraph": "生莊公及共叔叚。",
                    "zhushu": "叚出奔共，故曰共叔，猶晉侯在鄂，謂之鄂侯。共，音恭。共，地名。凡國名、地名、人名、字、氏族，音不重，音疑者復出。後放此。鄂，五各切。"
                },
                {
                    "paragraph": "莊公寤生，驚姜氏，故名曰寤生，遂惡之。",
                    "zhushu": "寐窹而莊公已生，故驚而惡之。寤，五故切。惡，烏路切。注同。"
                },
                {
                    "paragraph": "愛共叔叚，欲立之。",
                    "zhushu": "欲立以爲大子。"
                },
                {
                    "paragraph": "亟請於武公，公弗許。及莊公即位，爲之請制。公曰：“制，巖邑也，虢叔死焉。佗邑唯命。”",
                    "zhushu": "虢叔，東虢君也，恃制巖險而不脩德，鄭滅之。恐叚復然，故開以佗邑。虢國，今熒陽縣。亟，欺兾切，數也。為，于僞切。巖，本又作嚴，五銜切。虢，𤓰伯切。復，扶又切。"
                },
                {
                    "paragraph": "請京，使居之，謂之京城大叔。",
                    "zhushu": "公順姜請，使叚居京，謂之京城大叔，言寵異於衆臣。京，鄭邑，今熒陽京縣。大，音泰。注及下同。"
                },
                {
                    "paragraph": "祭仲曰：“都城過百雉，國之害也。",
                    "zhushu": "祭仲，鄭大夫。方丈曰堵，三堵曰雉。一雉之牆，長三丈，髙一丈。侯伯之城，方五里，徑三百雉，故其大都不得過百雉。過，古卧切。後不音者皆同。堵，丁古切。長，直亮切，又如字。髙，古報切，又如字。徑，古定切。"
                },
                {
                    "paragraph": "先王之制：大都不過叁國之一，",
                    "zhushu": "三分國城之一。叄，七南切，又音三。"
                },
                {
                    "paragraph": "中五之一，小九之一。今京不度，非制也，",
                    "zhushu": "不合法度，非先王制。"
                },
                {
                    "paragraph": "君將不堪。”公曰：“姜氏欲之，焉辟害？”對曰：“姜氏何厭之有？不如早爲之所，",
                    "zhushu": "使得其所冝，焉，於䖍切。厭，於鹽切。"
                },
                {
                    "paragraph": "無使滋蔓！蔓，難圖也。”蔓草猶不可除，況君之寵弟乎？”公曰：“多行不義必自斃，子姑待之。”",
                    "zhushu": "斃，踣也。姑，且也。蔓，音萬。斃，婢世切。本又作𡚁，舊扶設切。踣，蒲北切。"
                },
                {
                    "paragraph": "旣而大叔命西鄙、北鄙貳於己。",
                    "zhushu": "鄙，鄭邊邑。貳，兩屬。"
                },
                {
                    "paragraph": "公子吕曰：“國不堪貳，君將若之何？",
                    "zhushu": "公子吕，鄭大夫。"
                },
                {
                    "paragraph": "欲與大叔，臣請事之；若弗與，則請除之，無生民心。”",
                    "zhushu": "叔乆不除，則舉國之民當生他心。"
                },
                {
                    "paragraph": "公曰：“無庸，將自及。”",
                    "zhushu": "言無用除之，禍將自及。"
                },
                {
                    "paragraph": "大叔又收貳以爲己邑，",
                    "zhushu": "前兩屬者，今皆取以爲己邑。"
                },
                {
                    "paragraph": "至于廪延。",
                    "zhushu": "言轉侵多也。廪延，鄭邑，陳留酸棗縣北有延津。廪，力錦切。"
                },
                {
                    "paragraph": "子封曰：“可矣，厚將得衆。”",
                    "zhushu": "子封，公子吕也。厚，謂土地廣大。"
                },
                {
                    "paragraph": "公曰：“不義不暱，厚將崩。”",
                    "zhushu": "不義於君，不親於兄，非衆所附，雖厚必崩。暱，女乙切，親也。"
                },
                {
                    "paragraph": "大叔完聚，",
                    "zhushu": "完城郭，聚人民。完，音桓。"
                },
                {
                    "paragraph": "繕甲兵，具卒乗，",
                    "zhushu": "步曰卒，車曰乘。繕，市戰切。卒，尊忽切。注及下同。乗，繩證切。注及下同。"
                },
                {
                    "paragraph": "將襲鄭。夫人將啓之。",
                    "zhushu": "啓，開也。"
                },
                {
                    "paragraph": "公聞其期，曰：“可矣！”命子封帥車二百乗以伐京。",
                    "zhushu": "古者兵車一乗，甲士三人，歩卒七十二人。"
                },
                {
                    "paragraph": "京叛大叔段。叚入于鄢。公伐諸鄢。五月辛丑，大叔出奔共。",
                    "zhushu": "共國，今汲郡共縣。共，音恭。汲，居及切。"
                },
                {
                    "paragraph": "書曰：“鄭伯克叚于鄢。”叚不弟，故不言弟；如二君，故曰克；稱鄭伯，譏失敎也，謂之鄭志。不言出奔，難之也。",
                    "zhushu": "傳言夫子作春秋，改舊史以明義，不早爲之所，而養成其惡，故曰“失敎”。段實出奔，而以“克”爲文，明鄭伯志在於殺，難言其奔。弟，大計切，又如字。難，乃旦切。注同。"
                },
                {
                    "paragraph": "遂寘姜氏于城潁，",
                    "zhushu": "城潁，鄭地。寘，之䜴切，置也。"
                },
                {
                    "paragraph": "而誓之曰：“不及黃泉，無相見也。”",
                    "zhushu": "地中之泉，故曰黄泉。"
                },
                {
                    "paragraph": "既而悔之。",
                    "zhushu": ""
                },
                {
                    "paragraph": "潁考叔爲潁谷封人，",
                    "zhushu": "封人，典封疆者。疆，居良切。"
                },
                {
                    "paragraph": "聞之，有獻於公。公賜之食，食舎肉。公問之，對曰：“小人有母，皆甞小人之食矣，未甞君之羮，請以遺之。”",
                    "zhushu": "食而不啜羮，欲以發問也。宋華元弑羊，爲羹饗士，蓋古賜賤官之常。舍，音捨。遺，唯季切。下同。啜，川悅切。華，戸化切。"
                },
                {
                    "paragraph": "公曰：“爾有母遺，繄我獨無！”",
                    "zhushu": "繄，語助。繄，烏𠔃切，又烏帝切。"
                },
                {
                    "paragraph": "潁考叔曰：“敢問何謂也？”",
                    "zhushu": "據武姜在，設疑也。"
                },
                {
                    "paragraph": "公語之故，且告之悔。對曰：“君何患焉？若闕地及泉，隧而相見，其誰曰不然？”",
                    "zhushu": "隧，若今延道。語，魚據切。闕，其月切。隧，音遂。"
                },
                {
                    "paragraph": "公從之。公入而賦：“大隧之中，其樂也融融。”",
                    "zhushu": "賦，賦詩也。融融，和樂也。樂，音洛。注及下同。融，羊弓切。"
                },
                {
                    "paragraph": "姜岀而賦：“大隧之外，其樂也洩洩。”",
                    "zhushu": "洩洩，舒散也。洩，羊丗切。"
                },
                {
                    "paragraph": "遂爲母子如初。君子曰：“潁考叔，純孝也，",
                    "zhushu": "純，猶篤也。"
                },
                {
                    "paragraph": "愛其母，施及莊公。詩曰：“孝子不匱，永鍚爾𩔖。”其是之謂乎！”",
                    "zhushu": "不匱，純孝也。莊公雖失之於初，孝心不忘，考叔感而通之，所謂永錫爾類。詩人之作，各以情言，君子論之，不以文害意，故春秋傳引詩，不皆與今說詩者同。他皆放此。施，以豉切，又式智切。匱，其位切。"
                },
                {
                    "paragraph": "○秋七月，天王使宰咺來歸惠公、仲子之賵。緩，且子氏未薨，故名。",
                    "zhushu": "惠公葬在春秋前，故曰緩也。子氏，仲子也，薨在二年。賵，助喪之物。"
                },
                {
                    "paragraph": "天子七月而葬，同軌畢至；",
                    "zhushu": "言“同軌”，以别四夷之國。别，彼列切。"
                },
                {
                    "paragraph": "諸侯五月，同盟至；",
                    "zhushu": "同在方嶽之盟。"
                },
                {
                    "paragraph": "大夫三月，同位至；",
                    "zhushu": "古者行役不踰時。"
                },
                {
                    "paragraph": "士踰月，外姻至。",
                    "zhushu": "踰月，度月也。姻，猶親也。此言赴弔各以逺近爲差，因爲葬節。"
                },
                {
                    "paragraph": "贈死不及尸，",
                    "zhushu": "尸，未葬之通稱。稱，尺證切。"
                },
                {
                    "paragraph": "弔生不及哀，",
                    "zhushu": "諸侯已上，旣葬則縗麻除，無哭位，諒闇終喪。上，時掌切。縗，七雷切。諒，音亮，又音良。闇，如字。"
                },
                {
                    "paragraph": "豫凶事，非禮也。",
                    "zhushu": "仲子在而來贈，故曰豫凶事。"
                },
                {
                    "paragraph": "○八月，紀人伐夷。夷不告，故不書。",
                    "zhushu": "夷國在城陽莊武縣。紀國在東莞劇縣。隱十一年傳例曰：“凡諸侯有命，告則書，不然則否。”史不書於策，故夫子亦不書于經。傳見其事，以明春秋例也。他皆放此。莞，音官。見，賢遍切。下三“見”同。"
                },
                {
                    "paragraph": "○有蜚。不爲災，亦不書。",
                    "zhushu": "蜚，負蠜也。莊二十九年傳例曰：“凡物不爲災，不書。”又於此發之者，明傳之所據，非唯史䇿，兼采簡牘之記。猶皆放此。蜚，扶味切。蠜，音煩，又音盤。"
                },
                {
                    "paragraph": "○惠公之季年，敗宋師于黃。",
                    "zhushu": "黄，宋邑，陳留外黄縣東有黄城。敗，必邁切，他也。後放此。"
                },
                {
                    "paragraph": "公立而求成焉。",
                    "zhushu": ""
                },
                {
                    "paragraph": "九月，及宋人盟于宿，始通也。",
                    "zhushu": "經無義例，故傳直言其歸趣而已。他皆放此。"
                },
                {
                    "paragraph": "○冬，十月，庚申，改葬惠公。公弗臨，故不書。",
                    "zhushu": "以桓為大子，故隱公讓而不敢為喪主。隱攝君政，故據隱而言。"
                },
                {
                    "paragraph": "惠公之薨也，有宋師，大子少，葬故有闕，是以改葬。",
                    "zhushu": "少，詩照切。"
                },
                {
                    "paragraph": "衛侯來會葬，不見公，亦不書。",
                    "zhushu": "諸侯會葬，非禮也。不得接公成禮，故不書於策。他皆放此。衛國在汲郡朝歌縣。朝，如字。"
                },
                {
                    "paragraph": "○鄭共叔之亂，公孫滑出奔衛，",
                    "zhushu": "公孫滑，共叔叚之子。滑，于八切，又乎八切。"
                },
                {
                    "paragraph": "衛人爲之伐鄭，取廩延。鄭人以王師、虢師伐衛南鄙。",
                    "zhushu": "虢，西虢國也。𢎞農陜縣東南有虢城。爲，于僞切。陜，失冉切。"
                },
                {
                    "paragraph": "請師於邾，邾子使私於公子豫。",
                    "zhushu": "公子豫，魯大夫。私請師。豫，音預。"
                },
                {
                    "paragraph": "豫請往，公弗許，遂行。及邾人、鄭人盟于翼。",
                    "zhushu": "翼，邾地。"
                },
                {
                    "paragraph": "不書，非公命也。",
                    "zhushu": ""
                },
                {
                    "paragraph": "○新作南門。不書，亦非公命也。",
                    "zhushu": "非公命不書，三見者，皆興作大事，各舉以備文。"
                },
                {
                    "paragraph": "○十二月，祭伯來，非王命也。",
                    "zhushu": ""
                },
                {
                    "paragraph": "○衆父卒，",
                    "zhushu": "衆父，公子益師字。衆，音終。"
                },
                {
                    "paragraph": "公不與小斂，故不書日。",
                    "zhushu": "禮，卿佐之喪，小斂大斂，君皆親臨之，崇恩厚也。始死，情之所篤，禮之所崇，故以小斂爲文。至於但臨大斂及不臨其喪，亦同不書日。與，音預。斂，力驗切，注皆同。",
                    "type": 2
                },
                {
                    "paragraph": "經二年，春，公會戎于潛。",
                    "zhushu": "戎、狄、夷、蠻，皆氐、羌之别種也。戎而書會者，順其俗以爲禮，皆謂居中國，若戎子駒支者。陳留濟陽縣東南有戎城。潛，魯地。氐，都𠔃切。羌，卻良切。種，章勇切。駒，音拘。濟，子禮切，水名。凡地名皆同。"
                },
                {
                    "paragraph": "○夏，五月，莒人入向。",
                    "zhushu": "向，小國也。譙國龍亢縣東南有向城。莒國，今城陽莒縣也。將卑師少，稱人。弗地曰入。例在襄十三年。向，舒亮切。譙，在遙切。亢，音剛，又苦浪切。將，子匠切。"
                },
                {
                    "paragraph": "○無駭帥師入極。",
                    "zhushu": "無駭，魯卿。極，附庸小國。無駭不書氏，未賜族。賜族例在八年。駭，戸楷切。"
                },
                {
                    "paragraph": "○秋，八月，庚辰，公及戎盟于唐。",
                    "zhushu": "髙平方與縣北有武唐亭。八月無庚辰，庚辰，七月九日也。日月必有誤。方，音房。與，音預。"
                },
                {
                    "paragraph": "○九月，紀裂繻來逆女。",
                    "zhushu": "裂繻，紀大夫。傳曰：“卿爲君逆也”，以别卿自逆也。逆女或稱使，或不稱使，昏禮不稱主人，史各隨其實而書，非例也。他皆放此。裂，音列。繻，音須。為，于偽切，下“爲魯”同。别，彼列切。"
                },
                {
                    "paragraph": "○冬，十月，伯姬歸于紀。",
                    "zhushu": "無傳。伯姬，魯女，裂繻所逆者。"
                },
                {
                    "paragraph": "○紀子帛、莒子盟于密。",
                    "zhushu": "子帛，裂繻字也。莒、魯有怨，紀侯旣昏于魯，使大夫盟莒以和解之。子帛為魯結好息民，故傳曰“魯故也”。比之内大夫而在莒子上，稱字以嘉之也。字例在閔元年。密，莒丨，城陽淳于縣東北有密郷。帛，音白。解，如字，又戸買切。好，呼報切。"
                },
                {
                    "paragraph": "○十有二月，乙卯，夫人子氏薨。",
                    "zhushu": "無傳。桓未爲君，仲子不應稱“夫人”。隱讓桓以爲大子，成其母喪以赴諸侯，故經於此稱“夫人”也。不反哭。故不書葬。例在三年。"
                },
                {
                    "paragraph": "○鄭人伐衛。",
                    "zhushu": "凡師有鐘鼔曰“伐”。例在莊二十九年。",
                    "type": 2
                },
                {
                    "paragraph": "傳二年，春，公會戎于濳，脩惠公之好也。戎請盟，公辭。",
                    "zhushu": "許其脩好而不許其盟。禦夷狄者，不壹而足。好，呼報切，注及下同。"
                },
                {
                    "paragraph": "○莒子娶于向，向姜不安莒而歸。夏，莒人入向，以姜氏還。",
                    "zhushu": "傳言失昏姻之義。凡得失小故，經無異文，而傳備其事，案文則是非足以爲戒，他皆放此。還，音旋，後皆同。"
                },
                {
                    "paragraph": "○司空無駭入極，費庈父勝之。",
                    "zhushu": "魯司徒、司馬、司空，皆卿也。本父，費伯也。前年城郎，今因得以勝極，故傳於前年發之。庈，音琴。"
                },
                {
                    "paragraph": "○戎請盟。秋，盟于唐，復脩戎好也。",
                    "zhushu": "復，扶又切。"
                },
                {
                    "paragraph": "○九月，紀裂繻來逆女，𨜮爲君逆也。",
                    "zhushu": "爲，于偽切。"
                },
                {
                    "paragraph": "○冬，紀子帛、莒子盟于宻，魯故也。○",
                    "zhushu": ""
                },
                {
                    "paragraph": "鄭人伐衛，討公孫滑之亂也。",
                    "zhushu": "治元年取廪延之亂。",
                    "type": 2
                },
                {
                    "paragraph": "經三年，春，王二月，己巳，日有食之。",
                    "zhushu": "無傳。日行遲，一歳一周天；月行疾，一月一周天。一歳凢十二交會。然日月動物，雖行度有大量，不能不小有盈縮，故有雖交會而不食者，或有頻交而食者。唯正陽之月，君子忌之，故有伐鼓用幣之事。今釋例以長歷推經、傳，明此食是二月朔也。不書朔，史失之。書朔日例在桓十七年。已，音紀。己，音祀。食，如字，本或作“蝕”，音同。量，音亮。縮，所六切。"
                },
                {
                    "paragraph": "○三月，庚戌，天王崩。",
                    "zhushu": "周平王也。實以壬戌崩，欲諸侯之速至，故遠日以赴。春秋不書實崩日而書遠日者，即傳其偽，以懲臣子之過也。襄二十九年傳曰：“鄭上卿有事，使印叚如周會葬。”今不書葬，魯不會。"
                },
                {
                    "paragraph": "○夏，四月，辛卯，君氏卒。",
                    "zhushu": "隱不敢從正君之禮，故亦不敢備禮於其母。"
                },
                {
                    "paragraph": "○秋，武氏子來求賻。",
                    "zhushu": "武氏子，天子大夫之嗣也。平王喪在殯，新王未得行其爵命，聽於冡宰，故傳曰“王未葬”，釋其所以稱父族，又不稱使也。魯不共奉王喪，致令有求，經直文以示不敬，故傳不復具釋也。"
                },
                {
                    "paragraph": "○八月，庚辰，宋公和卒。",
                    "zhushu": "稱卒者，略外以别内也。元年大夫盟於宿，故來赴以名。例在七年。"
                },
                {
                    "paragraph": "○冬，十有二月，齊侯、鄭伯盟于石門。",
                    "zhushu": "來告，故書。石門，齊地。或曰濟北盧縣故城西南濟水之門。"
                },
                {
                    "paragraph": "○癸未，葬宋穆公。",
                    "zhushu": "無傳。魯使大夫會葬，故書。始死書卒，史在國承赴，爲君故，惡其薨名，改赴書也。書葬則舉謚稱公者，會葬者在外，據彼國之辭也。書葬例在昭六年。爲，于僞切。惡，烏路切。",
                    "type": 2
                },
                {
                    "paragraph": "傳三年，春，王三月，壬戌，平王崩。赴以庚戌，故書之。○",
                    "zhushu": ""
                },
                {
                    "paragraph": "夏，君氏卒。聲子也。不赴于諸侯，不反哭于寢，不祔于姑，故不曰薨。不稱夫人，故不言葬，",
                    "zhushu": "夫人喪禮有三：薨則赴於同盟之國，一也；旣葬，日中自墓反，虞於正寢，所謂反哭于寢，二也；卒哭而祔於祖姑，三也。若此，則書曰：“夫人某氏薨，葬我小君某氏。”此備禮之文也。其或不赴不祔，則爲不成喪，故死不稱夫人薨，葬不言葬我小君某氏。反哭則書葬，不反哭則不書葬。今聲子三禮皆闕，釋例論之詳矣。祔，音附。"
                },
                {
                    "paragraph": "不書姓。爲公故，曰君氏。",
                    "zhushu": "不書姓，辟正夫人也。隱見爲君，故持書於經，稱曰“君氏”，以别凡妾媵。爲，于僞切。見，賢遍切。别，彼列切。"
                },
                {
                    "paragraph": "○鄭武公、莊公爲平王𨜮士。",
                    "zhushu": "卿士，王卿之執政者。言父子秉周之政。"
                },
                {
                    "paragraph": "王貳于虢，",
                    "zhushu": "虢，西虢公，亦仕王朝。王欲分政於虢，不復專任鄭伯。朝，直遙切。復，扶又切。任，而鴆切。後不音者皆同。"
                },
                {
                    "paragraph": "鄭伯怨王。王曰：“無之。”故周、鄭交質。王子狐爲質於鄭，鄭公子忽爲質於周。",
                    "zhushu": "王子狐，平王子。狐，音胡。質，音致，下同。"
                },
                {
                    "paragraph": "王崩，周人將𢌿虢公政。",
                    "zhushu": "周人遂成平王本意。畀，必二切，與也。"
                },
                {
                    "paragraph": "四月，鄭祭足帥師取温之麥。秋，又取成周之禾。",
                    "zhushu": "四月，今二月也。秋，今之夏也。麥、禾皆未熟，言取者，蓋芟踐之。温，今河内温縣。成周，洛陽縣。祭，側界切。芟，所銜切。"
                },
                {
                    "paragraph": "周、鄭交惡。",
                    "zhushu": "兩相疾惡。"
                },
                {
                    "paragraph": "君子曰：“信不由中，質無益也。明恕而行，要之以禮，雖無有質，誰能間之？”苟有明信，澗、谿、沼、沚之毛，",
                    "zhushu": "谿，亦澗也。沼，池也。沚，小渚也。毛，草也。要，於遥切。間，間廁之間。谿，苦𠔃切。爾雅云：山夾水曰澗，山瀆無所通曰谿。沼，之紹切。沚，本又作畤，音止，亦音市。"
                },
                {
                    "paragraph": "蘋、蘩、蕰、藻之菜，",
                    "zhushu": "蘋，大蓱也。蘩，皤蒿。蕰藻，聚藻也。蘋，音頻。蘩，音煩。蕰，紆粉切。藻，音早。蓱，蒲丁切。皤，蒲多切。"
                },
                {
                    "paragraph": "筐、筥、錡、釡之器，",
                    "zhushu": "方曰筐，圎曰筥，無足曰釡，有足曰錡。筐，丘芳切。筥，九吕切。錡，其綺切。"
                },
                {
                    "paragraph": "潢、汙、行潦之水，",
                    "zhushu": "潢汙，停水。行潦，流潦。潢，音黄。汙，音烏。潦，音老。"
                },
                {
                    "paragraph": "可薦於鬼神，可羞於王公，",
                    "zhushu": "羞，進也。"
                },
                {
                    "paragraph": "而況君子結二國之信，行之以禮，又焉用質？",
                    "zhushu": "通言盟約，彼此之情，故言二國。焉，於䖍切。約，如字，又於妙切。"
                },
                {
                    "paragraph": "風有采蘩、采蘋，",
                    "zhushu": "采蘩、采蘋，詩國風。義取於不嫌薄物。"
                },
                {
                    "paragraph": "雅有行葦、泂酌，",
                    "zhushu": "詩大雅也。行葦篇義取忠厚也，泂酌篇，義取雖行潦可以共祭祀也。葦，于鬼切。泂，音迥。共，音恭。"
                },
                {
                    "paragraph": "昭忠信也。”",
                    "zhushu": "明有忠信之行，雖薄物皆可爲用。行，下孟切。"
                },
                {
                    "paragraph": "○武氏子來求賻，王未葬也。○",
                    "zhushu": ""
                },
                {
                    "paragraph": "宋穆公疾，召大司馬孔父而屬殤公焉，曰：“先君舎與夷而立寡人，",
                    "zhushu": "先君，穆公兄宣公也。與夷，宣公子，即所屬殤公。屬，章欲切，注同。殤，舒羊切。舍，音捨。與，如字，一音余。"
                },
                {
                    "paragraph": "寡人弗敢忘。若以大夫之靈，得保首領以没，先君若問與夷，其將何辭以對？請子奉之，以主社稷。寡人雖死，亦無悔焉。”對曰：“羣臣願奉馮也。”",
                    "zhushu": "馮，穆公子莊公也。没，亦作殁。馮，皮冰切，亦作憑。"
                },
                {
                    "paragraph": "公曰：“不可。先君以寡人爲賢，使主社稷，若弃德不讓，是廢先君之舉也，豈曰能賢？",
                    "zhushu": "言不讓則不足稱賢。"
                },
                {
                    "paragraph": "光昭先君之令德，可不務乎？吾子其無廢先君之功。”",
                    "zhushu": "先君以舉賢爲功。我若不賢，是廢之。"
                },
                {
                    "paragraph": "使公子馮岀居於鄭。",
                    "zhushu": "辟殤公也。"
                },
                {
                    "paragraph": "八月庚辰，宋穆公卒，殤公即位。",
                    "zhushu": ""
                },
                {
                    "paragraph": "君子曰：“宋宣公可謂知人矣。立穆公，其子饗之，命以義夫。",
                    "zhushu": "命出於義也。夫，語助。夫，音符，注同。"
                },
                {
                    "paragraph": "商頌曰：“殷受命咸冝，百禄是荷。”其是之謂乎！”",
                    "zhushu": "詩頌。言殷湯、武丁受命皆以義，故任荷天之百禄也。帥義而行，則殤公冝受此命，冝荷此禄。公子馮不帥父義，忿而出奔，因鄭以求入，終傷咸冝之福。故知人之稱，唯在宣公也。殷禮有兄弟相及，不必傳子孫。宋其後也，故指稱商頌。頌，似用切。荷，本又作“何”，河可切，又音河。注同。任，音壬。忿，芳粉切。稱，尺證切。傳，直專切。"
                },
                {
                    "paragraph": "○冬，齊、鄭盟于石門，㝷盧之盟也。",
                    "zhushu": "盧盟在春秋前。盧，齊地，今濟北盧縣故城。"
                },
                {
                    "paragraph": "庚戌，鄭伯之車僨于濟。",
                    "zhushu": "旣盟而遇大風。傳記異也。十二月無庚戌，日誤。僨，弗問切，仆也。"
                },
                {
                    "paragraph": "○衛莊公娶于齊東宫得臣之妹，曰莊姜，",
                    "zhushu": "得臣，齊大子也。大子不敢居上位，故常處東宮。"
                },
                {
                    "paragraph": "美而無子，衛人所爲賦碩人也。",
                    "zhushu": "碩人詩義取莊姜美亍色賢于德，而不見荅，終以無子，國人憂之。爲，于僞切。"
                },
                {
                    "paragraph": "又娶于陳，曰厲嬀，生孝伯，早死。",
                    "zhushu": "陳，今陳國陳縣。嬀，九危切。"
                },
                {
                    "paragraph": "其娣戴嬀生桓公，莊姜以爲己子。",
                    "zhushu": "嬀，陳姓也。厲、戴，皆謚。雖爲莊姜子，然大子之位未定。"
                },
                {
                    "paragraph": "公子州吁，嬖人之子也，",
                    "zhushu": "嬖，親幸也。吁，況干切，必計切。賤而得幸曰"
                },
                {
                    "paragraph": "○有寵而好兵，公弗禁，莊姜惡之。石碏諫白：“臣聞愛子，敎之以義方，",
                    "zhushu": "石碏，衛大夫。好，呼報切。禁，居鴆切，一音金。惡，烏路切。碏，七略切。"
                },
                {
                    "paragraph": "弗納於邪。驕奢淫泆，所自邪也。四方之來，寵禄過也。將立州吁，乃定之矣，若猶未也，階之爲禍。",
                    "zhushu": "言將立爲大子，則冝早定，若不早定，州吁必縁寵而爲禍。邪，似嗟切。下同。泆，音逸。"
                },
                {
                    "paragraph": "夫寵而不驕，驕而能降，降而不憾，憾而能眕者，鮮矣。",
                    "zhushu": "如此者少也。降其身則必恨，恨則思亂，不能自安自重。夫，音扶，發句之端。後放此。憾，本又作感，同胡暗切，恨也。五年同。眕，之忍切，重也。鮮，息淺切。"
                },
                {
                    "paragraph": "且夫賤妨貴，少陵長，逺間親，新間舊，小加大，",
                    "zhushu": "小國而加兵於大國，如息侯伐鄭之比。妨，音芳。少，詩照切。長，丁丈切。間，間厠之間。下同。比，必二切。"
                },
                {
                    "paragraph": "淫破義，所謂六逆也。君義，臣行，父慈，子孝，兄愛，弟敬，所謂六順也。",
                    "zhushu": "臣行君之義，"
                },
                {
                    "paragraph": "去順效逆，所以速禍也。君人者，將禍是務去，而速之，無乃不可乎？”弗聽。其子厚與州吁游，禁之，不可。桓公立，乃老。",
                    "zhushu": "老，致仕也。四年經書“州吁弒其君”，故傳先經以始事。去，起吕切，及下同。弒，音試。先，悉薦切。",
                    "type": 2
                },
                {
                    "paragraph": "經四年，春，王二月，莒人伐𣏌，取牟婁。",
                    "zhushu": "無傳。書“取”，言易也。例在襄十三年。𣏌國本都陳留雍丘縣。推㝷事跡，桓六年淳于公亡國，𣏌似井之，遷都淳于。僖十四年又遷緣陵；襄二十九年，晉人城𣏌之淳于，𣏌又遷都淳于。牟婁，杞邑，城陽諸縣東北有婁郷。杞，音起。牟，亡侯切。易，以䜴切。雍，於用切。"
                },
                {
                    "paragraph": "○戊申，衛州吁弑其君完。",
                    "zhushu": "稱臣弑君，臣之罪也。例在宣四年。戊申，三月十七日，有日而無月。弒，本又作殺，同音試。凡弑君之例皆放此，可以意求，不重音。完，音九。"
                },
                {
                    "paragraph": "○夏，公及宋公遇于淸。",
                    "zhushu": "遇者，草次之期，二國各簡其禮，道路相逢遇也。淸，衛邑，濟北東阿縣有清亭。"
                },
                {
                    "paragraph": "○宋公、陳侯、蔡人、衛人伐鄭。○",
                    "zhushu": ""
                },
                {
                    "paragraph": "秋，翬帥師會",
                    "zhushu": ""
                },
                {
                    "paragraph": "宋公、陳侯、蔡人、衛人伐鄭。",
                    "zhushu": "公子翬，魯大夫。不稱公子，疾其固請，强君以不義也。諸外大夫貶皆稱“人”，至於内大夫貶則皆去族稱名。於記事之體，他國可言某人，而己之卿佐不得言魯人，此所以爲異也。翬、溺去族，傳曰“疾之”，叔孫豹則曰“言違命”，此其例也。翬，許歸切。強，其丈切。去，起吕切，下同。溺，乃歷切。"
                },
                {
                    "paragraph": "○九月，衛人殺州吁于濮。",
                    "zhushu": "州吁弒君而立，未列於會，故不稱君。例在成十六年。濮，陳地，水名。濮，音卜。"
                },
                {
                    "paragraph": "○冬，十有二月，衛人立晉。",
                    "zhushu": "衛人逆公子晉而立之。善其得衆，故不書入於衛，變文以示義。例在成十八年。",
                    "type": 2
                },
                {
                    "paragraph": "傳四年，春，衛州吁弑桓公而立。",
                    "zhushu": ""
                },
                {
                    "paragraph": "公與宋公爲會，將㝷宿之盟。未及期，衛人來告亂。",
                    "zhushu": ""
                },
                {
                    "paragraph": "夏，公及宋公遇于淸。",
                    "zhushu": "宿盟在元年。"
                },
                {
                    "paragraph": "○宋殤公之即位也，公子馮出奔鄭，鄭人欲納之。及衛州吁立，將脩先君之怨於鄭，",
                    "zhushu": "謂二年鄭人伐衛之怨。"
                },
                {
                    "paragraph": "而求寵於諸侯，以和其民。",
                    "zhushu": "諸篡立者，諸侯旣與之會，則不復討，故欲求此寵。篡，初患切。復，扶又切。下文“復伐”同。"
                },
                {
                    "paragraph": "使告於宋曰：“君若伐鄭以除君害，",
                    "zhushu": "害，謂宋公子馮。"
                },
                {
                    "paragraph": "君爲主，敝邑以賦與陳、蔡從，則衛國之願也。”",
                    "zhushu": "言舉國之賦調。從，才用切。調，徒弔切。"
                },
                {
                    "paragraph": "宋人許之。於是陳、蔡方睦於衛，",
                    "zhushu": "蔡，今汝南上蔡縣。"
                },
                {
                    "paragraph": "故宋公、陳侯、蔡人、衛人伐鄭，圍其東門，五日而還。",
                    "zhushu": ""
                },
                {
                    "paragraph": "公問於衆仲曰：“衛州吁其成乎？”",
                    "zhushu": "衆仲，魯大夫。"
                },
                {
                    "paragraph": "對曰：“臣聞以德和民，不聞以亂。",
                    "zhushu": "亂，謂阻兵而安忍。"
                },
                {
                    "paragraph": "以亂，猶治絲而棼之也。",
                    "zhushu": "絲見棼緼，益所以亂。棼，扶云切。緼，於云切。"
                },
                {
                    "paragraph": "夫州吁阻兵而安忍。阻兵，無衆；安忍，無親。衆叛親離，難以濟矣。",
                    "zhushu": "恃兵則民殘，民殘則衆叛；安忍則刑過，刑過則親離。"
                },
                {
                    "paragraph": "夫兵，猶火也，弗戢，將自焚也。夫州吁弑其君而虐用其民，於是乎不務令德，而欲以亂成，必不免矣。”",
                    "zhushu": "戢，荘立切。"
                },
                {
                    "paragraph": "○秋，諸侯復伐鄭。宋公使來乞師，",
                    "zhushu": "乞師不書，非卿。"
                },
                {
                    "paragraph": "公辭之。",
                    "zhushu": "從衆仲之言。"
                },
                {
                    "paragraph": "羽父請以師會之，",
                    "zhushu": "羽父，公子翬。"
                },
                {
                    "paragraph": "公弗許，固請而行。故書曰“翬帥師”，疾之也。諸侯之師敗鄭徒兵，取其禾而還。",
                    "zhushu": "時鄭不車戰。"
                },
                {
                    "paragraph": "○州吁未能和其民，厚問定君於石子。",
                    "zhushu": "石子，石碏也。以州吁不安諮其父。"
                },
                {
                    "paragraph": "石子曰：“王覲爲可。”曰：“何以得覲？”曰：“陳桓公方有寵於王，陳、衛方睦，若朝陳使請，必可得也。”厚從州吁如陳。石碏使告于陳曰：“衛國𥚹小，老夫耄矣，無能爲也。此二人者，實弑寡君，敢即圖之。”",
                    "zhushu": "入十曰耄。稱國小已老，自謙以委陳，使因其往就圖之。覲，其靳切，見也。朝，直遙切。後不出者，皆放此。褊，必淺切，一音必殄切。耄，毛報切。"
                },
                {
                    "paragraph": "陳人執之，而請涖于衛。",
                    "zhushu": "請衛人自臨討之。涖，音利，又音類。"
                },
                {
                    "paragraph": "九月，衛人使右宰醜涖殺州吁于濮，石碏使其宰獳羊肩涖殺石厚于陳。",
                    "zhushu": ""
                },
                {
                    "paragraph": "君子曰：“石碏，純臣也，惡州吁而厚與焉。“大義滅親”，其是之謂乎！”",
                    "zhushu": "子從弑君之賊，國之大逆，不可不除，故曰大義滅親，明小義則當兼子愛之。獳，奴侯切。惡，烏路切。與，音預。"
                },
                {
                    "paragraph": "衛人逆公子晉于邢。冬，十二月，宣公即位。",
                    "zhushu": "公子晉也。邢，音刑，國名。"
                },
                {
                    "paragraph": "書曰“衛人立晉”，衆也。",
                    "zhushu": "",
                    "type": 2
                },
                {
                    "paragraph": "經五年，春，公矢魚于棠。",
                    "zhushu": "書陳魚，以示非禮也。書棠，譏逺地也。今髙平方與縣北有武唐亭、魯侯觀魚臺。"
                },
                {
                    "paragraph": "○夏，四月，葬衛桓公。○秋，衛師入郕。",
                    "zhushu": "將卑師衆，但稱師，此史之常也。郕，音成，國名。將，子匠切。"
                },
                {
                    "paragraph": "○九月，考仲子之宫，初獻六羽。",
                    "zhushu": "成仲子宫，安其主而祭之。惠公以仲子手文娶之，欲以爲夫人。諸侯無二嫡，蓋隱公成父之志，爲别立宫也。公問羽數，故書羽。婦人無謚，因姓以名宫。嫡，都歷切。爲，于僞切。"
                },
                {
                    "paragraph": "○邾人、鄭人伐宋。",
                    "zhushu": "邾主兵，故序鄭上。"
                },
                {
                    "paragraph": "○螟。",
                    "zhushu": "無傳。蟲食苗心者爲災，故書。螟，亡丁切。"
                },
                {
                    "paragraph": "○冬，十有二月，辛巳，公子彄卒。",
                    "zhushu": "大夫書卒不書葬，葬者，臣子之事，非公家所及。彄，苦侯切。"
                },
                {
                    "paragraph": "○宋人伐鄭，圍長葛。",
                    "zhushu": "潁川長社北有長葛。",
                    "type": 2
                },
                {
                    "paragraph": "傳五年，春，公將如棠觀魚者。臧僖伯諫曰：“凡物不足以講大事，",
                    "zhushu": "臧僖伯，公子彄也。僖，謚也。“大事”，祀與戎。魚，本亦作漁。"
                },
                {
                    "paragraph": "其材不足以備器用，則君不舉焉。",
                    "zhushu": "材，謂皮革、齒牙、骨、角、毛羽也。器用，軍國之器。"
                },
                {
                    "paragraph": "君，將納民於軌、物者也。故講事以度軌量謂之軌，取材以章物采謂之物。不軌不物，謂之亂政。亂政亟行，所以敗也。",
                    "zhushu": "言器用衆物不入法度，則爲不軌不物，亂敗之所起。度，待洛切，一音如字。亟，欺兾切，數也。"
                },
                {
                    "paragraph": "故春蒐、夏苗、秋獮、冬狩，",
                    "zhushu": "蒐，索，擇取不孕者。苗，爲苗除害也。獮，殺也，以殺爲名，順秋氣也。狩，圍守也，冬物畢成，獲則取之，無所擇也。蒐，所求切。獮，息淺切。說文作𤫏。榖梁傳云：春曰田，秋曰蒐。狩，手又切。索，所百切。孕，以證切。爲，于僞切。"
                },
                {
                    "paragraph": "皆於農𨻶以講事也。",
                    "zhushu": "各隨時事之間。𨻶，去逆切。"
                },
                {
                    "paragraph": "三年而治兵，入而振旅，",
                    "zhushu": "雖四時講武，猶復三年而大習。出曰治兵，始治其事。入曰振旅，治兵禮畢，整衆而還。振，整也。旅，衆也。振，之愼切。復，扶又切。下同。"
                },
                {
                    "paragraph": "歸而飮至，以數軍實。",
                    "zhushu": "飲於廟，以數車徒器械及所獲也。數，所主切。注同。械，戸戒切。"
                },
                {
                    "paragraph": "昭文章，",
                    "zhushu": "車服旌旗。"
                },
                {
                    "paragraph": "明貴賤，辨等列，",
                    "zhushu": "等列行五。辨，如字，又方免切，别也。行，戸郎切。"
                },
                {
                    "paragraph": "順少長，",
                    "zhushu": "出則少者在前，還則在後，所謂順也。少，詩照切。注皆同。長，丁丈切，下注同。"
                },
                {
                    "paragraph": "習威儀也。鳥獸之肉不登於爼，",
                    "zhushu": "爼，祭宗廟器。“鳥獸之肉”，一本作“其肉”。爼，莊呂切。"
                },
                {
                    "paragraph": "皮革、齒牙、骨角、毛羽不登於器，",
                    "zhushu": "謂以飾法度之器。"
                },
                {
                    "paragraph": "則公不射，古之制也。若夫山林川澤之實，器用之資，皁𨽻之事，官司之守，非君所及也。”",
                    "zhushu": "士臣皁，皁臣輿，輿臣隸，言取此雜猥之物以資器備，是小臣有司之職，非諸侯之所親也。射，食亦切。早，才早切。輿，音餘。猥，烏罪切。"
                },
                {
                    "paragraph": "公曰：“吾將略地焉。”",
                    "zhushu": "孫辭以略地。略，揔攝巡行之名。傳曰：“束略之不知。”西則否矣。行，下孟切。"
                },
                {
                    "paragraph": "遂往，陳魚而觀之。",
                    "zhushu": "陳，設張也。公大設捕魚之備而觀之。捕，音歩，一音博。"
                },
                {
                    "paragraph": "僖伯稱疾不從。書曰“公矢魚于棠”，非禮也，且言逺地也。",
                    "zhushu": "矢，亦陳也。棠實他竟，故曰逺地。從，才用切。竟，音境。"
                },
                {
                    "paragraph": "○曲沃莊伯以鄭人、邢人伐翼，",
                    "zhushu": "曲沃，晉别封成師之邑，在河東聞喜縣。莊伯，成師子也。翼，晉舊都，在平陽絳邑縣東。邢國，在廣平襄國縣。沃，烏毒切。"
                },
                {
                    "paragraph": "王使尹氏、武氏助之。翼侯奔隨。",
                    "zhushu": "尹氏、武氏，皆周丗族大夫也。晉内相攻伐，不告亂，故不書。傳具其事，爲後晉事張本。曲沃及翼本末見桓二年。隨，晉地。“傳具”，一本作“傳見”，賢遍切。"
                },
                {
                    "paragraph": "○夏，葬衛桓公。衛亂，是以緩。",
                    "zhushu": "有州吁之亂，十四月乃葬。傳明其非慢也。"
                },
                {
                    "paragraph": "○四月，鄭人侵衛牧，",
                    "zhushu": "牧，衛邑。經書“夏四月葬衛桓公”，今傳直言夏，而更以四月附鄭人侵衛牧者，於下事冝得月，以明事之先後，故不復備舉經文。三年“君氏卒”，其義亦同。他皆倣此。牧，州牧之牧，徐音目。"
                },
                {
                    "paragraph": "以報東門之役。",
                    "zhushu": "東門役在四年。"
                },
                {
                    "paragraph": "衛人以燕師伐鄭。",
                    "zhushu": "南燕國，今東郡燕縣。燕，於賢切。"
                },
                {
                    "paragraph": "鄭祭足、原繁、洩駕以三軍軍其前，使曼伯與子元濳軍軍其後。燕人畏鄭三軍，而不虞制人。",
                    "zhushu": "北制，鄭邑，今河南城臯縣也，一名虎牢。洩，息列切。曼，音萬。"
                },
                {
                    "paragraph": "六月，鄭二公子以制人敗燕師于北制。",
                    "zhushu": "二公子，曼伯、子元也。"
                },
                {
                    "paragraph": "君子曰：“不備不虞，不可以師。”○",
                    "zhushu": ""
                },
                {
                    "paragraph": "曲沃叛王。秋，王命虢公伐曲沃，而立哀侯于翼。",
                    "zhushu": "春，翼侯奔隨，故立其子光。"
                },
                {
                    "paragraph": "○衛之亂也，郕人侵衛，故衛師入郕。",
                    "zhushu": "郕，國也。東平剛父縣西南有郕郷。父，音甫。"
                },
                {
                    "paragraph": "○九月，考仲子之宫，將萬焉。",
                    "zhushu": "萬，舞也。"
                },
                {
                    "paragraph": "公問羽數於衆仲。",
                    "zhushu": "問執羽人數。"
                },
                {
                    "paragraph": "對曰：“天子用八，",
                    "zhushu": "八八六十四人。"
                },
                {
                    "paragraph": "諸侯用六，",
                    "zhushu": "六六三十六人。"
                },
                {
                    "paragraph": "大夫四，",
                    "zhushu": "四四十六人。"
                },
                {
                    "paragraph": "士二。",
                    "zhushu": "二二四人。士有功，賜用樂。"
                },
                {
                    "paragraph": "夫舞，所以節八音而行八風，",
                    "zhushu": "八音，金、石、絲、竹、匏、土、革、木也。八風，八方之風也。以八音之器，播八方之風，手之舞之，足之蹈之，節其制而叙其情。八音：金鍾、石磬、絲琴瑟、竹簫管、土塤、木柷梧、匏笙、革鼓也。八方之風，謂東方谷風、東南方淸明風、南方凱風、西南方涼風、西方閶闔風、西北方不周風、北方廣莫風、東北方融風。匏，白交切。蹈，徒報切。"
                },
                {
                    "paragraph": "故自八以下。”",
                    "zhushu": "唯天子得盡物數，故以八爲列。諸侯則不敢用八。"
                },
                {
                    "paragraph": "公從之。於是初獻六羽，始用六佾也。",
                    "zhushu": "魯唯丈王、周公廟得用八，而他公遂因仍僣而用之。今隱公特立此婦人之廟，詳問衆仲，衆仲因明大典，故傳亦因言始用六佾。其後季氏舞八佾於庭，知唯在仲子廟用六佾，音逸。僣，子念切。"
                },
                {
                    "paragraph": "○宋人取邾田。邾人告於鄭曰：“請君釋憾於宋，敝邑爲道。”",
                    "zhushu": "釋四年再見伐之恨。道，音導，本亦作導。"
                },
                {
                    "paragraph": "鄭人以王師會之，",
                    "zhushu": "王師不書，不以告也。"
                },
                {
                    "paragraph": "伐宋，入其郛，以報東門之役。",
                    "zhushu": "郛，郭也。東門役在四年。郛，芳夫切，下同。"
                },
                {
                    "paragraph": "宋人使來告命。",
                    "zhushu": "告命，策書。"
                },
                {
                    "paragraph": "公聞其入郛也，將救之，問於使者曰：“師何及？”對曰：“未及國。”",
                    "zhushu": "忿公知而故問，責窮辭。使，色吏切，下同。"
                },
                {
                    "paragraph": "公怒，乃止。辭使者曰：“君命寡人同恤社稷之難，今問諸使者，曰“師未及國”，非寡人之所敢知也。”",
                    "zhushu": "爲七年公伐邾傳。難，乃旦切。"
                },
                {
                    "paragraph": "○冬，十二月，辛巳，臧僖伯卒。公曰：“叔父有憾於寡人，",
                    "zhushu": "諸侯稱同姓大夫，長曰伯父，少曰叔父。有恨，恨諫觀魚不聽。"
                },
                {
                    "paragraph": "寡人弗敢忘。”葬之加一等。",
                    "zhushu": "加命服之等。"
                },
                {
                    "paragraph": "○宋人伐鄭，圍長葛，以報入郛之役也。",
                    "zhushu": "",
                    "type": 2
                },
                {
                    "paragraph": "經六年，春，鄭人來渝平。",
                    "zhushu": "和而不盟曰平。渝，羊朱切，變也。"
                },
                {
                    "paragraph": "○夏，五月，辛酉，公會齊侯，盟于艾。",
                    "zhushu": "泰山牟縣東南有艾山。艾，五蓋切。"
                },
                {
                    "paragraph": "○秋，七月。",
                    "zhushu": "雖無事而書首月，具四時以成歳。他皆放此。"
                },
                {
                    "paragraph": "○冬，宋人取長葛。",
                    "zhushu": "秋取，冬乃告也。上有伐鄭圍長葛，長葛，鄭邑可知，故不言鄭也。前年冬圍不克而還，今冬乗長葛無備而取之，言易也。易，以䜴切。傳同。",
                    "type": 2
                },
                {
                    "paragraph": "傳六年，春，鄭人來渝平，更成也。",
                    "zhushu": "渝，變也。公之爲公子，戰於狐壤，爲鄭所執，逃歸，怨鄭。鄭伐宋，公欲救宋，宋使者失辭，公怒而止。忿宋則欲厚鄭，鄭因此而來，故經書“渝平”，傳曰“更成”。壤，如掌切。使，所吏切。"
                },
                {
                    "paragraph": "○翼九宗五正頃父之子嘉父逆晉侯于隨，",
                    "zhushu": "翼，晉舊都也。唐叔始封，受懷姓九宗，職官五正，遂丗爲晉強家。五正，五官之長。九宗，一姓爲九族也。頃父之子嘉父，晉大夫。頃，音傾。長，丁丈切。下文及注同。"
                },
                {
                    "paragraph": "納諸鄂。晉人謂之鄂侯。",
                    "zhushu": "鄂，晉别邑。諸地名疑者皆言有，以示不審，闕者不復記其闕。他皆放此。前年桓王立此侯之子於翼，故不得復入翼，别居鄂。鄂，五各切。復，扶又切。下同。"
                },
                {
                    "paragraph": "○夏，盟于艾，始平于齊也。",
                    "zhushu": "春秋前，魯與齊不平，今乃弃惡結好，故言始平干齊。好，呼報切。"
                },
                {
                    "paragraph": "○五月，庚申，鄭伯侵陳，大獲。",
                    "zhushu": ""
                },
                {
                    "paragraph": "往歳，鄭伯請成于陳，",
                    "zhushu": "成，猶平也。"
                },
                {
                    "paragraph": "陳侯不許。五父諫曰：“親仁善鄰，國之寳也。君其許鄭。”",
                    "zhushu": "五父，陳公子佗。佗，徒何切。人名皆同。"
                },
                {
                    "paragraph": "陳侯曰：“宋、衛實難，",
                    "zhushu": "可畏難也。難，乃旦切。注同。"
                },
                {
                    "paragraph": "鄭何能爲？”遂不許。",
                    "zhushu": ""
                },
                {
                    "paragraph": "君子曰：“善不可失，惡不可長，其陳桓公之謂乎！長惡不悛，從自及也。",
                    "zhushu": "悛，止也。從，隨也。悛，七全切。"
                },
                {
                    "paragraph": "雖欲救之，其將能乎？商書曰：“惡之易也，如火之燎于原，不可郷邇，",
                    "zhushu": "商書盤庚。言惡易長，如火焚原野，不可郷近。燎，力召切，又力弔切。郷，本又作嚮，同許亮切。近，附近之近。"
                },
                {
                    "paragraph": "其猶可撲滅？”",
                    "zhushu": "言不可撲滅。撲，普卜切。"
                },
                {
                    "paragraph": "周任有言",
                    "zhushu": "周任，周大夫。任，音壬。"
                },
                {
                    "paragraph": "曰：“爲國家者，見惡，如農夫之務去草焉，芟夷蕰崇之，絶其本根，勿使能殖，則善者信矣。”",
                    "zhushu": "芟，刈也。夷，殺也。蕰，積也。崇，聚也。去，起吕切。芟，所銜切；說文作癹，匹未切，云以足蹋夷草。蕰，紆粉切。信，如字，又音申。"
                },
                {
                    "paragraph": "○秋，宋人取長葛。○",
                    "zhushu": ""
                },
                {
                    "paragraph": "冬，京師來告饑。公爲之請糴於宋、衛、齊、鄭，禮也。",
                    "zhushu": "告饑不以王命，故傳言京師而不書於經也。雖非王命，而公共以稱命，己國不足，旁請鄰國，故曰禮也。傳見隱之賢。爲，于僞切。糴，直歷切。見，賢遍切。"
                },
                {
                    "paragraph": "○鄭伯如周，始朝桓王也。",
                    "zhushu": "桓王即位，周、鄭交惡，至是乃朝，故曰始。"
                },
                {
                    "paragraph": "王不禮焉。周桓公言於王曰：“我周之東遷，晉、鄭焉依。",
                    "zhushu": "周桓公，周父黒肩也。周，采地，扶風雍縣東北有周城。幽王爲犬戎所殺，平王東徙，晉文侯、鄭武公左右王室，故曰晉、鄭焉依。焉，如字；或於䖍切，非。雍，於用切。左，音佐。右，音祐，又並如字。"
                },
                {
                    "paragraph": "善鄭以勸來者，猶懼不蔇，",
                    "zhushu": "蔇，至也。蔇，其器切。"
                },
                {
                    "paragraph": "況不禮焉？鄭不來矣。”",
                    "zhushu": "爲桓五年諸侯從王伐鄭傳。",
                    "type": 2
                },
                {
                    "paragraph": "經七年，春，王三月，叔姫歸于紀。",
                    "zhushu": "無傳。叔姬，伯姫之娣也。至是歸者，待年於父母國，不與嫡俱行，故書。“嫡”，本又作“適”，同丁歷切。"
                },
                {
                    "paragraph": "○滕侯卒。",
                    "zhushu": "傳例曰：不書名，未同盟也。滕國在沛國公丘縣東南。沛，音貝。"
                },
                {
                    "paragraph": "○夏，城中丘。",
                    "zhushu": "城例在莊二十九年。中丘在琅邪臨沂縣東北。琅，音郎。沂，魚依切。"
                },
                {
                    "paragraph": "○齊侯使其弟年來聘。",
                    "zhushu": "諸聘皆使卿執玉帛以相存問，例在襄元年。"
                },
                {
                    "paragraph": "○秋，公伐邾。○",
                    "zhushu": ""
                },
                {
                    "paragraph": "冬，天王使凡伯來聘。",
                    "zhushu": "凡伯，周卿士。凡，國；伯，爵也。汲郡共縣東南有凡城。共，音恭。凡字本作“汎”，音凡。"
                },
                {
                    "paragraph": "○戎伐凡伯于楚丘以歸。",
                    "zhushu": "戎鳴鍾鼓以伐天子之使，見夷狄強虣。不書凡伯敗者，單使無衆，非戰陳也。但言以歸，非執也。楚丘，衛地，在濟隂城武縣西南。使，所吏切，下同。見，賢遍切。虣，蒲報切。陳，直覲切。",
                    "type": 2
                },
                {
                    "paragraph": "傳七年，春，滕侯卒。不書名，未同盟也。凡諸侯同盟，於是稱名，故薨則赴以名，",
                    "zhushu": "盟以名告神，故薨亦以名告同盟。"
                },
                {
                    "paragraph": "告終稱嗣也，以繼好息民，",
                    "zhushu": "告亡者之終，稱嗣位之主。嗣位之主當奉而不忘，故曰繼好。好同則和親，故曰息民。好，呼報切。注同。"
                },
                {
                    "paragraph": "謂之禮經",
                    "zhushu": "此言凡例，乃周公所制禮經也。十一年不告之例，又曰不書於策，明禮經皆當書於䇿。仲尼脩春秋，皆承策爲經。丘明之傳，博采衆記，故始開凡例，特顯此二句，他皆放此。"
                },
                {
                    "paragraph": "○夏，城中丘。書，不時也。○",
                    "zhushu": ""
                },
                {
                    "paragraph": "齊侯使夷仲年來聘，結艾之盟也。",
                    "zhushu": "艾盟在六年。"
                },
                {
                    "paragraph": "○秋，宋及鄭平。七月庚申，盟于宿。公伐邾，爲宋討也。",
                    "zhushu": "公距宋而更與鄭平，欲以鄭爲援。今鄭復與宋盟，故懼而伐邾，欲以求宋，故曰爲宋討。爲，于僞切。注爲宋”同。援，于眷切。復，扶又切。"
                },
                {
                    "paragraph": "○初，戎朝于周，發幣于公，𨜮，凡伯弗賔。",
                    "zhushu": "朝而發幣於公卿，如今計獻詣公府卿寺。"
                },
                {
                    "paragraph": "冬，王使凡伯來聘。還，戎伐之于楚丘以歸。",
                    "zhushu": "傳言凡伯所以見伐。"
                },
                {
                    "paragraph": "○陳及鄭平。",
                    "zhushu": "六年，鄭侵陳，大獲，今乃平。"
                },
                {
                    "paragraph": "十二月，陳五父如鄭涖盟。",
                    "zhushu": "涖，臨也。"
                },
                {
                    "paragraph": "壬申，及鄭伯盟。㰱如忘。",
                    "zhushu": "忘不在於歃血。歃，色洽切。忘，亡亮切。服䖍云：如，而也。"
                },
                {
                    "paragraph": "洩伯曰：“五父必不免，不頼盟矣。”",
                    "zhushu": "洩伯，鄭洩駕。洩，息列切。"
                },
                {
                    "paragraph": "鄭良佐如陳涖盟。",
                    "zhushu": "良佐，鄭大夫。"
                },
                {
                    "paragraph": "辛巳，及陳侯盟，亦知陳之將亂也。",
                    "zhushu": "入其國，觀其政治，故揔言之也。皆爲桓五年、六年陳亂，蔡人殺陳佗傳。治，直吏切。"
                },
                {
                    "paragraph": "○鄭公子忽在王所，故陳侯請妻之。",
                    "zhushu": "以忽有王寵故。妻，七計切。"
                },
                {
                    "paragraph": "鄭伯許之，乃成昬。",
                    "zhushu": "爲鄭忽失齊昏援，以至出奔傳。爲，于僞切。",
                    "type": 2
                },
                {
                    "paragraph": "經八年，春，宋公、衛侯遇于垂。",
                    "zhushu": "垂，衛地。濟隂句陽縣東北有垂亭。句，古侯切。"
                },
                {
                    "paragraph": "○三月，鄭伯使宛來歸祊。",
                    "zhushu": "宛，鄭大夫。不書氏，未賜族。祊，鄭祀泰山之邑，在琅邪費縣東南。宛，於阮切。祊，必彭切。費，音秘。"
                },
                {
                    "paragraph": "○庚寅，我入祊。",
                    "zhushu": "桓元年乃卒易祊田，知此入祊，未肯受而有之。"
                },
                {
                    "paragraph": "○夏，六月己亥，蔡侯考父卒。",
                    "zhushu": "無傳。襄六年傳曰：“杞桓公卒，始赴以名，同盟故也。”諸侯同盟稱名者，非唯見在位二君也。甞與其父同盟，則亦以名赴其子，亦所以繼好也。蔡未與隱盟，蓋春秋前與惠公盟，故赴以名。見，賢遍切。好，呼報切。"
                },
                {
                    "paragraph": "○辛亥，宿男卒。",
                    "zhushu": "無傳。元年，宋、魯大夫盟于宿，宿與盟也。晉荀偃禱河，稱齊、晉君名，然後自稱名，知雖大夫岀盟，亦當先稱已君之名以啓神明，故薨皆從身盟之例，當告以名也。傳例曰：“赴以名則亦書之，不然則否，辟不敏也。”今宿赴不以名，故亦不書名。諸例或發於始事，或發於後者，因冝有所異同，亦或丘明所得記注本末不能皆備故與，音預，下“不與”同。禱，丁老切，或丁報切。"
                },
                {
                    "paragraph": "○秋，七月，庚午，宋公、齊侯、衛侯盟于瓦屋。",
                    "zhushu": "齊侯尊宋，使主會，故宋公序濟上。瓦屋，周地。"
                },
                {
                    "paragraph": "○八月，葬蔡宣公。",
                    "zhushu": "無傳。三月而葬，速。"
                },
                {
                    "paragraph": "○九月，辛卯，公及莒人盟于浮來。",
                    "zhushu": "苢人，微者，不嫌敵公侯，故直稱公。例在僖二十九年。浮來，紀邑。東莞縣北有邳郷，邳郷西有公來山，號曰邳來間。邳，蒲悲切。間，如字。"
                },
                {
                    "paragraph": "○螟。",
                    "zhushu": "無傳。爲災。"
                },
                {
                    "paragraph": "○冬，十有二月，無駭卒。",
                    "zhushu": "公不與小歛，故不書日。卒而後賜族，故不書氏。斂，力驗切。",
                    "type": 2
                },
                {
                    "paragraph": "傳八年，春，齊侯將平宋、衛，",
                    "zhushu": "平宋、衛於鄭。"
                },
                {
                    "paragraph": "有會期。宋公以幣請於衛，請先相見，",
                    "zhushu": "宋敬齊命。"
                },
                {
                    "paragraph": "衛侯許之，故遇于犬丘。",
                    "zhushu": "犬丘，垂也，地有兩名。"
                },
                {
                    "paragraph": "○鄭伯請釋泰山之祀而祀周公，以泰山之祊易許田。",
                    "zhushu": ""
                },
                {
                    "paragraph": "三月，鄭伯使宛來歸祊，不祀泰山也。",
                    "zhushu": "成王營王城，有遷都之志，故賜周公許田，以爲魯國朝宿之邑，後丗因而立周公别廟焉。鄭桓公，周宣王之母弟，封鄭，有助𥙊泰山湯沐之邑在祊。鄭以天子不能復巡狩，故欲以祊易許田，各從本國所近之宜。恐魯以周公别廟爲疑，故云已廢泰山之祀，而欲爲魯祀周公，孫辭以有求也。許田，近許之田。泰山，如字，東岳。復，扶又切。守，手又切。近，附近之近，下同。爲，于僞切。下爲魯同。"
                },
                {
                    "paragraph": "○夏，虢公忌父始作𨜮士于周。",
                    "zhushu": "周人於此遂𢌿之政。畀，必二切。"
                },
                {
                    "paragraph": "○四月，甲辰，鄭公子忽如陳逆婦嬀。辛亥，以嬀氏歸。甲寅，入于鄭。陳鍼子送女。先配而後祖。鍼子曰：“是不爲夫婦。誣其祖矣，非禮也，何以能育？”",
                    "zhushu": "鍼子，陳大夫。禮：逆婦必先告祖廟而後行，故楚公子圍稱告莊共之廟。鄭忽先逆婦而後告廟，故曰先配而後祖。鍼，其廉切。誣，亡符切。共，音恭，一本亦作恭。"
                },
                {
                    "paragraph": "○齊人卒平宋、衛于鄭。秋，會于温，盟于瓦屋，以釋東門之役，禮也。",
                    "zhushu": "會温不書，不以告也。定國息民，故曰禮也。平宋、衛二國忿鄭之謀，鄭不與盟，故不書。與，音預。"
                },
                {
                    "paragraph": "○八月，丙戌，鄭伯以齊人朝王，禮也。",
                    "zhushu": "言鄭伯不以虢公得政而背王，故禮之。齊稱人，略從國辭。上有七月庚午，下有九月辛卯，則八月不得有丙戍。背，音佩。"
                },
                {
                    "paragraph": "○公及莒人盟于浮來，以成紀好也。",
                    "zhushu": "二年，紀苢盟于密，爲魯故。今公㝷之，故曰以成紀好。好，呼報切。"
                },
                {
                    "paragraph": "○冬，齊侯使來告成三國。",
                    "zhushu": "齊侯冬來告，稱秋和三國。"
                },
                {
                    "paragraph": "公使衆仲對曰：“君釋三國之圖，以鳩其民，君之惠也。寡君聞命矣，敢不承受君之明德。”",
                    "zhushu": "鳩，集也。"
                },
                {
                    "paragraph": "○無駭卒，羽父請謚與族。公問族於衆仲。衆仲對曰：“天子建德，",
                    "zhushu": "立有德以爲諸侯。"
                },
                {
                    "paragraph": "因生以賜姓，",
                    "zhushu": "因其所山生以賜姓。謂若舜由嬀汭，故陳爲嬀姓。汭，如銳切。"
                },
                {
                    "paragraph": "胙之土而命之氏。",
                    "zhushu": "報之以土，而命氏曰陳。胙，才故切。"
                },
                {
                    "paragraph": "諸侯以字",
                    "zhushu": "諸侯位卑，不得賜姓，故其臣因氏其王父字。"
                },
                {
                    "paragraph": "爲謚，因以爲族。",
                    "zhushu": "或便即先人之謚稱以爲族。"
                },
                {
                    "paragraph": "官有丗功，則有官族。邑亦如之。”",
                    "zhushu": "謂取其舊官舊邑之稱以爲族，皆禀之時君。稱，尺證切。"
                },
                {
                    "paragraph": "公命以字爲展氏。",
                    "zhushu": "諸侯之子稱公子，公子之子稱公孫，公孫之子以王父字爲氏。無孩，公子展之孫，故爲展氏。",
                    "type": 2
                },
                {
                    "paragraph": "經九年，春，天子使南季來聘。",
                    "zhushu": "無傳。南季，天子大夫也。南，氏；季，字也。"
                },
                {
                    "paragraph": "○三月，癸酉，大雨震電。庚辰，大雨雪。",
                    "zhushu": "三月，今正月。電，徒練切。雨，于付切。"
                },
                {
                    "paragraph": "○挾卒。",
                    "zhushu": "無傳。挾，魯大夫，未賜族。挾，音協。"
                },
                {
                    "paragraph": "○夏，城郎。○秋，七月。○冬，公會齊侯于防。",
                    "zhushu": "防，魯地，在琅邪華縣東南。華，戸化切。",
                    "type": 2
                },
                {
                    "paragraph": "傳九年，春，王三月，癸酉，大雨霖以震，書始也。",
                    "zhushu": "書“癸酉”，始雨日。霖，音林。乆雨謂之淫，淫雨謂之霖。"
                },
                {
                    "paragraph": "庚辰，大雨雪，亦如之。書，時失也。",
                    "zhushu": "夏之正月，微陽始出，未可震電，旣震電，又不當大雨雪，故皆爲時失。"
                },
                {
                    "paragraph": "凡雨，自三日以往爲霖，",
                    "zhushu": "此解經書霖也，而經無霖字，經誤。"
                },
                {
                    "paragraph": "平地尺爲大雪。○夏，城郎，書，不時也。○",
                    "zhushu": ""
                },
                {
                    "paragraph": "宋公不王。",
                    "zhushu": "不共王職。共，音恭，本亦作“供”。"
                },
                {
                    "paragraph": "鄭伯爲王左𨜮士以王命討之，伐宋。宋以入郛之役怨公，不告命。",
                    "zhushu": "入郛在五年。公以七年伐邾，欲以說宋，而宋猶不和也。說，音悅。"
                },
                {
                    "paragraph": "公怒，絶宋使。",
                    "zhushu": ""
                },
                {
                    "paragraph": "秋，鄭人以王命來告伐宋。",
                    "zhushu": "遣使致王命也。伐宋未得志，故復往告之。使，所吏切，及注同。復，扶又切。"
                },
                {
                    "paragraph": "冬，公會齊侯于防，謀伐宋也。○",
                    "zhushu": ""
                },
                {
                    "paragraph": "北戎侵鄭。鄭伯禦之，患戎師，曰：“彼徒我車，懼其侵軼我也。”",
                    "zhushu": "徒，歩兵也。軼，突也。軼，直結切，又音逸。"
                },
                {
                    "paragraph": "公子突曰：“使勇而無剛者甞冦而速去之。",
                    "zhushu": "公子突，鄭厲公也。甞，試也。勇則能往，無剛不恥退。"
                },
                {
                    "paragraph": "君爲三覆以待之。",
                    "zhushu": "覆，伏兵也。覆，扶又切。注及下同。"
                },
                {
                    "paragraph": "戎輕而不整，貪而無親，勝不相讓，敗不相救。先者見獲必務進，進而遇覆必速奔，後者不救，則無繼矣。乃可以逞。”",
                    "zhushu": "逞，解也。輕，遣政切。逞，勑領切。解，音蟹，或佳買切。"
                },
                {
                    "paragraph": "從之。",
                    "zhushu": ""
                },
                {
                    "paragraph": "戎人之前遇覆者奔，祝耼逐之，",
                    "zhushu": "祝聃，鄭大夫。聃，乃甘切，一音土甘切。"
                },
                {
                    "paragraph": "𠂻戎師，前後擊之，盡殪。",
                    "zhushu": "爲三部伏兵。祝耼帥勇而無剛者先犯戎而速奔，以遇二伏兵，至後伏兵起，戎還走，祝耼反逐之。戎前後及中三處受敵，故曰“衷戎師”。殪，死也。衷，丁仲切，又音忠。殪，於計切。處，昌慮切。"
                },
                {
                    "paragraph": "戎師大奔。",
                    "zhushu": "後駐軍不復繼也。駐，丁住切。"
                },
                {
                    "paragraph": "十一月，甲寅，鄭人大敗戎師。",
                    "zhushu": "此皆春秋時事，雖經無正文，所謂必廣記而備言之，將令學者原始要終，㝷其枝葉，究其所窮。他皆放此。令，力呈切。要，於遙切。",
                    "type": 2
                },
                {
                    "paragraph": "經十年，春，王二月，公會齊侯、鄭伯于中丘。",
                    "zhushu": "傳言正月會，癸丑盟。釋例推經、傳日月，癸丑是正月二十六日，知經二月誤。"
                },
                {
                    "paragraph": "○夏，翬帥師會齊人、鄭人伐宋。",
                    "zhushu": "公子翬不待公命，而貪會二國之君，疾其專進，故去氏。齊、鄭以公不至，故亦更使微者從之伐宋。不言及，明翬專行，非鄧之謀也。及例在宣七年。去，起吕切。傳同。"
                },
                {
                    "paragraph": "○六月，壬戌，公敗宋師于菅。",
                    "zhushu": "齊、鄭後期，故公獨敗宋師。書敗，宋未陳也。敗例在莊十一年。菅，宋地。菅，音古顔切。陳，直覲切。"
                },
                {
                    "paragraph": "辛未，取郜。辛巳，取防。",
                    "zhushu": "鄭後至，得郜、防二邑，歸功于魯，故書“取”，明不用師徒也。濟隂城武縣東南有郜城，髙平昌邑縣西南有西防城。郜，古報切，字林又工竺切。"
                },
                {
                    "paragraph": "○秋，宋人、衛人入鄭。宋人、蔡人、衛人伐戴，鄭伯代取之。",
                    "zhushu": "三國伐戴，鄭伯因其不和，伐而取之。書“伐”，用師徒也。書“取”，克之易也。戴國，今陳留外黄縣東南有戴城。戴，亦作載。易，以䜴切。傳同。"
                },
                {
                    "paragraph": "○冬，十月，壬午，齊人、鄭人入郕。",
                    "zhushu": "",
                    "type": 2
                },
                {
                    "paragraph": "傳十年，春，王正月，公會齊侯、鄭伯于中丘。癸丑，盟于鄧，爲師期。",
                    "zhushu": "㝷九年會于防，謀伐宋也。公旣會而盟，盟不書，非後也。蓋公還，告會而不告盟。鄧，魯地。"
                },
                {
                    "paragraph": "夏，五月，羽父先會齊侯、鄭伯伐宋。",
                    "zhushu": "言先會，明非公本期，釋翬之去族。"
                },
                {
                    "paragraph": "六月，戊申，公會齊侯、鄭伯于老桃。",
                    "zhushu": "會不書，不告於廟也。老桃，宋地。六月無戊申，戊申，五月二十三日，日誤。"
                },
                {
                    "paragraph": "壬戌，公敗宋師干菅。庚午，鄭師入郜。辛未，歸于我。庚辰，鄭師入防；辛巳，歸于我。",
                    "zhushu": "壬戌，六月七日。庚午，十五日。庚辰，二十五日。鄭伯後期，而公獨敗宋師，故鄭頻獨進兵。以八郜、防入而不有，命魯取之。推功上爵，讓以自替，不有其實，故經伹書魯取，以成鄭志，善之也。"
                },
                {
                    "paragraph": "君子謂：“鄭莊公於是乎可謂正矣。以王命討不庭，",
                    "zhushu": "下之事上，皆成禮於庭中，"
                },
                {
                    "paragraph": "不貪其土，以勞王爵，正之體也。”",
                    "zhushu": "勞者，叙其勤以荅之。諸侯相朝，逆之以饔餼，謂之郊勞。魯侯爵尊，鄭伯爵卑，故言以勞王爵。勞，力報切，注同。餼，許氣切。"
                },
                {
                    "paragraph": "蔡人、衛人、郕人不會王命。",
                    "zhushu": "不伐宋也。"
                },
                {
                    "paragraph": "秋，七月，庚寅，鄭師入郊。猶在郊，",
                    "zhushu": "鄭師還駐兵於逺郊。"
                },
                {
                    "paragraph": "宋人、衛人入鄭，",
                    "zhushu": "宋、衛竒兵承虚入鄭。"
                },
                {
                    "paragraph": "蔡人從之，伐戴。",
                    "zhushu": "從宋、衛伐戴也。"
                },
                {
                    "paragraph": "八月，壬戍，鄭伯圍戴。癸亥，克之，取三師焉。",
                    "zhushu": "三國之軍在戴，故鄭伯合圍之。師者，軍旅之通稱。稱，尺證切。"
                },
                {
                    "paragraph": "宋、衛旣入鄭，而以伐戴召蔡人，",
                    "zhushu": "伐戴乃召之，"
                },
                {
                    "paragraph": "蔡人怒，故不和而敗。",
                    "zhushu": "言鄭取之易也。"
                },
                {
                    "paragraph": "○九月，戊寅，鄭伯入宋。",
                    "zhushu": "報入鄭也。九月無戊寅。戊寅，八月二十四日。"
                },
                {
                    "paragraph": "○冬，齊人、鄭人入郕，討違王命也。",
                    "zhushu": "",
                    "type": 2
                },
                {
                    "paragraph": "經十有一年，春，滕侯、薛侯來朝。",
                    "zhushu": "諸侯相朝，例在丈十五年。薛，息列切。"
                },
                {
                    "paragraph": "○夏，公會鄭伯于時來。",
                    "zhushu": "時來，郲也。熒陽縣東有𨤲城，鄭地也。郲，音來。𨤲，音來，王元規力之切。"
                },
                {
                    "paragraph": "○秋，七月，壬午，公及齊侯、鄭伯入許。",
                    "zhushu": "與謀曰及。還，使許叔居之，故不言滅也。許，潁川許昌縣。與，音預。還，音環。"
                },
                {
                    "paragraph": "○冬，十有一月，壬辰，公薨。",
                    "zhushu": "實弑，書薨又不地者，史䇿所諱也。",
                    "type": 2
                },
                {
                    "paragraph": "傳十一年，春，滕侯、薛侯來朝，爭長。",
                    "zhushu": "薛，魯國薛縣。長，丁丈切。"
                },
                {
                    "paragraph": "薛侯曰：“我先封。”",
                    "zhushu": "薛祖奚仲，夏所封，在周之前。夏，戸雅切。"
                },
                {
                    "paragraph": "滕侯曰：“我周之卜正也。",
                    "zhushu": "卜正，卜官之長。"
                },
                {
                    "paragraph": "薛，庶姓也，我不可以後之。”",
                    "zhushu": "庶姓，非周之同姓。"
                },
                {
                    "paragraph": "公使羽父請於薛侯曰：“君與滕君辱在寡人。周諺有之曰：“山有木，工則度之。賔有禮，主則擇之。”",
                    "zhushu": "擇所冝而行之。諺，音彦，俗言也。度，大洛切。"
                },
                {
                    "paragraph": "周之宗盟，異姓爲後。",
                    "zhushu": "盟載書皆先同姓。例在定四年。"
                },
                {
                    "paragraph": "寡人若朝于薛，不敢與諸任齒。",
                    "zhushu": "薛，任姓。齒，列也。任，音壬，注同。"
                },
                {
                    "paragraph": "君若辱貺寡人，則願以滕君爲請。”薛侯許之，乃長滕侯。○",
                    "zhushu": ""
                },
                {
                    "paragraph": "夏，公會鄭伯于郲，謀伐許也。",
                    "zhushu": ""
                },
                {
                    "paragraph": "鄭伯將伐許，五月，甲辰，授兵於大宮。",
                    "zhushu": "大宫，鄭祖廟。大，音泰。"
                },
                {
                    "paragraph": "公孫閼與潁考叔爭車，",
                    "zhushu": "公孫閼，鄭大夫。閼，安葛切。"
                },
                {
                    "paragraph": "潁考叔挾輈以走，",
                    "zhushu": "輈，車轅也。挾，音協。輈，張留切。"
                },
                {
                    "paragraph": "子都抜𣗥以逐之。",
                    "zhushu": "子都，公孫閼。𣗥，㦸也。"
                },
                {
                    "paragraph": "及大逵，弗及，子都怒。",
                    "zhushu": "逵，道方九軌也。逵，求龜切。爾雅云：九達謂之逵。釋文云：道方九軌。此依考工記。"
                },
                {
                    "paragraph": "秋，七月，公會齊侯、鄭伯伐許。庚辰，傅于許。",
                    "zhushu": "傅于許城下。傅，音附。注同。"
                },
                {
                    "paragraph": "潁考叔取鄭伯之旗蝥弧以先登，",
                    "zhushu": "蝥弧，旗名。蝥，莫侯切。弧，音胡。"
                },
                {
                    "paragraph": "子都自下射之，顚。",
                    "zhushu": "顚隊而死。射，食亦切，下及注同。隊，直𩔖切。"
                },
                {
                    "paragraph": "瑕叔盈又以蝥弧登，",
                    "zhushu": "瑕叔盈，鄭大夫。"
                },
                {
                    "paragraph": "周麾而呼曰：“君登矣！”",
                    "zhushu": "周，徧也。麾，招也。麾，許危切，又許僞切。呼，火故切。徧，音遍。"
                },
                {
                    "paragraph": "鄭師畢登。壬午，遂入許。許莊公奔衛。",
                    "zhushu": "奔不書，兵亂遁逃，未知所在。遁，徒頓切。"
                },
                {
                    "paragraph": "齊侯以許讓公。公曰：“君謂許不共，",
                    "zhushu": "不共職貢，共，音恭；本亦作“供”，音同。注及下同。"
                },
                {
                    "paragraph": "故從君討之。許旣伏其罪矣，雖君有命，寡人弗敢與聞。”乃與鄭人。",
                    "zhushu": ""
                },
                {
                    "paragraph": "鄭伯使許大夫百里奉許叔以居許東偏，",
                    "zhushu": "許叔，許荘公之弟。東偏，東鄙也。與，音預。"
                },
                {
                    "paragraph": "曰：“天禍許國，鬼神實不逞于許君，而假手于我寡人。",
                    "zhushu": "借手于我寡德之人以討許。"
                },
                {
                    "paragraph": "寡人唯是一二父兄不能共億，",
                    "zhushu": "父兄，同姓羣臣。共，給。億，安也。億，於力切。"
                },
                {
                    "paragraph": "其敢以許自爲功乎？寡人有弟，不能和恊，而使餬其口於四方，",
                    "zhushu": "弟，共；叔，叚也。餬，鬻也。段出奔在元年。餬，音胡，說文云：寄食。鬻，本又作粥，之育切，又與六切。"
                },
                {
                    "paragraph": "其況能乆有許乎？吾子其奉許叔以撫柔此民也，吾將使獲也佐吾子。",
                    "zhushu": "獲，鄭大夫公孫獲。"
                },
                {
                    "paragraph": "若寡人得没于地，",
                    "zhushu": "以夀終，壽，如字，又音授。"
                },
                {
                    "paragraph": "天其以禮悔禍于許，",
                    "zhushu": "言天加禮於許而悔禍之。"
                },
                {
                    "paragraph": "無寧兹許公復奉其社稷。",
                    "zhushu": "無寜，寜也。兹，此也。復，扶又切，又音服。"
                },
                {
                    "paragraph": "唯我鄭國之有請謁焉，如舊昏媾，",
                    "zhushu": "謁，告也。婦之父曰昏，重昏曰媾。媾，古豆切。重，直龍切。"
                },
                {
                    "paragraph": "其能降以相從也。",
                    "zhushu": "降，降心也。"
                },
                {
                    "paragraph": "無滋他族實偪處此，以與我鄭國爭此土也。吾子孫其覆亡之不暇，而況能禋祀許乎？",
                    "zhushu": "絜齊以享謂之禋。祀，謂許山川之祀。覆，芳服切。暇，行嫁切。禋，音因。齊，側皆切，一本作齋。"
                },
                {
                    "paragraph": "寡人之使吾子處此，不唯許國之爲，亦聊以固吾圉也。”",
                    "zhushu": "圉，邊垂也。爲，于僞切。圉，魚吕切。"
                },
                {
                    "paragraph": "乃使公孫獲處許西偏，曰：“凡而器用財賄，無寘於許。我死，乃亟去之。吾先君新邑於此，",
                    "zhushu": "此，今河南新鄭。舊鄭在京兆。賄，呼罪切，字林音悔。寘，之䜴切，置也。亟，紀力切，急也。下注同。"
                },
                {
                    "paragraph": "王室而旣卑矣，周之子孫日失其序。",
                    "zhushu": "鄭亦周之子孫。"
                },
                {
                    "paragraph": "夫許，大岳之胤也。",
                    "zhushu": "大岳，神農之後，堯四岳也。胤，繼也。大，音泰。"
                },
                {
                    "paragraph": "天而旣厭周德矣，吾其能與許爭乎？”",
                    "zhushu": ""
                },
                {
                    "paragraph": "君子謂鄭莊公於是乎有禮。禮，經國家，定社稷，序民人，利後嗣者也。許無刑而伐之，服而舎之，",
                    "zhushu": "刑，法也。厭，於豔切。"
                },
                {
                    "paragraph": "度德而處之，量力而行之，相時而動，無累後人，",
                    "zhushu": "“我死，乃亟去之，無累後人。”度，待洛切。量，音良，下同。相，息亮切。累，劣僞切，注同。"
                },
                {
                    "paragraph": "可謂知禮矣。○",
                    "zhushu": ""
                },
                {
                    "paragraph": "鄭伯使卒出豭，行出犬雞，以詛射潁考叔者。",
                    "zhushu": "百人爲卒，二十五人爲行，行亦卒之行列。疾射潁考叔者，故令卒及行閒皆詛之。卒，尊忽切，注同。猳，音加，豬別名。行，戶剛切，注同。詛，側慮切。令，力呈切。"
                },
                {
                    "paragraph": "君子謂鄭莊公失政刑矣。政以治民，刑以正邪。旣無德政，又無威刑，是以及邪。",
                    "zhushu": "大臣不睦，又不能用刑於邪人。邪，似嗟切，下及注同。"
                },
                {
                    "paragraph": "邪而詛之，將何益矣？○",
                    "zhushu": ""
                },
                {
                    "paragraph": "王取鄔、劉、",
                    "zhushu": "二邑在河南緱氏縣，西南有鄔聚，西北有劉亭。鄔，烏戸切。緱，古侯切，又苦侯切。聚，才遇切。"
                },
                {
                    "paragraph": "蔿、邘之田于鄭，",
                    "zhushu": "蔿、邘，鄭二邑。蔿，尤委切。邘，音于。"
                },
                {
                    "paragraph": "而與鄭人蘇忿生之田",
                    "zhushu": "蘇忿生，周武王司宼蘇公也。忿，芳粉切。"
                },
                {
                    "paragraph": "温、",
                    "zhushu": "今温縣，"
                },
                {
                    "paragraph": "原、",
                    "zhushu": "在沁水縣西。沁，七浸切；字林先枉切。郭璞、王蒼解詁音狗沁之“沁”；沈文何䟽鴆切；韋昭思金切。水名。"
                },
                {
                    "paragraph": "絺、",
                    "zhushu": "在野王縣西南。絺，勑之切。"
                },
                {
                    "paragraph": "樊、",
                    "zhushu": "一名陽樊，野王縣西南有陽城。樊，扶𡊮切。"
                },
                {
                    "paragraph": "隰郕、",
                    "zhushu": "在懐縣西南。隰，詳立切。郕，尚征切。"
                },
                {
                    "paragraph": "欑茅、",
                    "zhushu": "在脩武縣北。攢，才官切。"
                },
                {
                    "paragraph": "向、",
                    "zhushu": "軹縣西有地名向上。向，舒亮切。注同。軹，音𥿄。"
                },
                {
                    "paragraph": "盟、",
                    "zhushu": "今盟津。盟，音孟。"
                },
                {
                    "paragraph": "州、",
                    "zhushu": "今州縣。"
                },
                {
                    "paragraph": "陘、",
                    "zhushu": "闕。陘，音刑。"
                },
                {
                    "paragraph": "隤、",
                    "zhushu": "在脩武縣北。隤，徒囬切。"
                },
                {
                    "paragraph": "懷。",
                    "zhushu": "今懷縣。凡十二邑，皆蘇忿生之田。欑茅、隤屬汲郡，餘皆屬河内。"
                },
                {
                    "paragraph": "君子是以知桓王之失鄭也。恕而行之，德之則也，禮之經也。已弗能有，而以與人，人之不至，不亦冝乎？",
                    "zhushu": "蘇氏叛王，十二邑王所不能有，爲桓五年從王伐鄭張本。"
                },
                {
                    "paragraph": "○鄭、息有違言，",
                    "zhushu": "以言語相違恨。"
                },
                {
                    "paragraph": "息侯伐鄭，鄭伯與戰于竟，息師大敗而還。",
                    "zhushu": "息國，汝南新息縣。竟，音境。息，一本作“鄎”，音息。"
                },
                {
                    "paragraph": "君子是以知息之將亡也。不度德，",
                    "zhushu": "鄭莊賢。度，待洛切。"
                },
                {
                    "paragraph": "不量力，",
                    "zhushu": "息國弱。"
                },
                {
                    "paragraph": "不親親，",
                    "zhushu": "鄭、息同姓之國。"
                },
                {
                    "paragraph": "不徵辭，不察有罪，",
                    "zhushu": "言語相恨，當明徴其辭，以審曲直，不宜輕𨷵。"
                },
                {
                    "paragraph": "犯五不韙，而以伐人，其喪師也，不亦冝乎！",
                    "zhushu": "韙，是也。韙，韋鬼切。蒼頡篇同。喪，息浪切。"
                },
                {
                    "paragraph": "○冬十月，鄭伯以虢師伐宋。壬戌，大敗宋師，以報其入鄭也。",
                    "zhushu": "入鄭在十年。"
                },
                {
                    "paragraph": "宋不告命故。不舌曰：“凡諸侯有命，告則書，不然則否。",
                    "zhushu": "命者，國之大事，政令也。承其告辭，史乃書之于䇿。若所傳聞行言，非將君命，則記在簡牘而已，不得記於典策。此帀蓋周禮之舊制。傳，直專切，𠂤"
                },
                {
                    "paragraph": "出臧否，亦如之。",
                    "zhushu": "臧否，謂善惡得失也。滅而告敗，勝而告克，此皆互言，不須兩告乃書。否，音鄙，又方九切。注同。"
                },
                {
                    "paragraph": "雖及滅國，滅不告敗，勝不告克，不書于䇿。”○",
                    "zhushu": ""
                },
                {
                    "paragraph": "羽父請殺桓公，將以求大宰。",
                    "zhushu": "大宰，官名。大，音泰。注同。"
                },
                {
                    "paragraph": "公曰：“爲其少故也，吾將授之矣。",
                    "zhushu": "授桓位。爲，于僞切。少，詩照切。"
                },
                {
                    "paragraph": "使營菟裘，吾將老焉。”",
                    "zhushu": "菟裘，魯邑，在泰山梁父縣南。不欲復居魯朝，故别營外邑。菟，兔都切。裘，音求。父，音甫。復，扶又切。下同。"
                },
                {
                    "paragraph": "羽父懼，反𧮂公于桓公，而請弑之。",
                    "zhushu": ""
                },
                {
                    "paragraph": "公之爲公子也，與鄭人戰于狐壤，止焉。",
                    "zhushu": "内諱獲，故言止。狐壤，鄭地。譛，側鴆切。弒，音試。下同。一本作“殺”。"
                },
                {
                    "paragraph": "鄭人囚諸尹氏。",
                    "zhushu": "尹氏，鄭大夫。"
                },
                {
                    "paragraph": "賂尹氏，而禱於其主鍾巫，",
                    "zhushu": "主，尹氏所主祭。賂，音路。禱，丁老切，或多報切。巫，亡夫切。"
                },
                {
                    "paragraph": "遂與尹氏歸，而立其主。",
                    "zhushu": "立鍾巫於魯。"
                },
                {
                    "paragraph": "十一月，公祭鍾巫，齊于社圃，",
                    "zhushu": "社圃，園名。圃，布古切。"
                },
                {
                    "paragraph": "館于寪氏。",
                    "zhushu": "館，舎也。寪氏，魯大去。寪，于委切。"
                },
                {
                    "paragraph": "壬辰，羽父使賊弑公于寪氏，立桓公，而討寪氏，有死者。",
                    "zhushu": "欲以弑君之罪加寪氏，而復不能正法誅之。傳言進退無據。"
                },
                {
                    "paragraph": "不書葬，不成喪也。",
                    "zhushu": "桓弑隱篡立，故䘮禮不成。"
                }
            ]
        },
        {
            "name": "桓公第二",
            "paragraphs": [
                {
                    "paragraph": "桓公第二",
                    "zhushu": "釋文：桓公名軌，惠公之子，隱公之弟，母仲子。史記亦名允。謚法：“辟土服遠曰桓。”",
                    "type": 1
                },
                {
                    "paragraph": "經元年，春，王正月，公即位。",
                    "zhushu": "嗣子位定於初喪，而改元必須踰年者，繼父之業，成父之志，不忍有變於中年也。諸侯每首歳必有禮於廟，諸遭喪繼位者因此而改元正位，百官以序，故國史亦書即位之事於䇿。桓公篡立而用常禮，欲自同於遭喪繼位者，釋例論之備矣。篡，初患切。"
                },
                {
                    "paragraph": "○三月，公會鄭伯于垂。鄭伯以璧假許田。○",
                    "zhushu": ""
                },
                {
                    "paragraph": "夏，四月，丁未，公及鄭伯盟于越。",
                    "zhushu": "公以簒立而脩好於鄭，鄭因而迎之，成禮於垂，終易二田，然後結盟。垂，大丘，衛地也。越，近垂，地名。鄭求祀周公，魯聽受祊田，令鄭廢泰山之祀，知其非禮，故以璧假爲文，時之所隱。假，舉下切。好，呼報切，傳同。近，附近之近。祊，百庚切。令，力呈切。"
                },
                {
                    "paragraph": "○秋，大水。",
                    "zhushu": "書，災也。傳例曰：凡平原出水爲大水。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳元年，春，公即位，脩好于鄭。鄭人請復祀周公，卒易祊田，",
                    "zhushu": "事在隱八年。復，扶又切。"
                },
                {
                    "paragraph": "公許之。三月，鄭伯以璧假許田，爲周公、祊故也。",
                    "zhushu": "魯不冝聽鄭祀周公，又不冝易取祊田，犯二不冝以動，故隱其實。不言祊，稱璧假，言若進璧以假田，非乆易也。爲，于僞切。"
                },
                {
                    "paragraph": "○夏，四月，丁未，公及鄭伯盟于越，結祊成也。",
                    "zhushu": "結成易二田之事也。傳以經不書祊，故獨見祊。見，賢遍切。"
                },
                {
                    "paragraph": "盟曰：“渝盟，無享國！”",
                    "zhushu": "渝，變也。渝，羊朱切。享，許丈切。"
                },
                {
                    "paragraph": "○秋，大水。凡平原出水爲大水。",
                    "zhushu": "廣平曰原。"
                },
                {
                    "paragraph": "○冬，鄭伯拜盟。",
                    "zhushu": "鄭伯若自來，則經不書；若遣使，則當言鄭人，不得稱鄭伯，疑謬誤。使，所吏切。"
                },
                {
                    "paragraph": "○宋華父督見孔父之妻于路，",
                    "zhushu": "華父督，宋戴公孫也。孔父嘉，孔子六丗祖。華，戸化切，大夫氏也。後皆同。督，音篤。"
                },
                {
                    "paragraph": "目逆而送之，曰：“美而豔。”",
                    "zhushu": "色美曰豔。豔，以瞻切。",
                    "type": 2
                },
                {
                    "paragraph": "經二年，春，王正月，戊申，宋督弑其君與夷及其大夫孔父。",
                    "zhushu": "稱督以弑，罪在督也。孔父稱名者，内不能治其閨門，外取怨於民，身死而禍及其君。閨，音圭。"
                },
                {
                    "paragraph": "○滕子來朝。",
                    "zhushu": "無傳。隱十一年稱侯，今稱子者，蓋時王所黜。"
                },
                {
                    "paragraph": "○三月，公會齊侯、陳侯、鄭伯于稷，以成宋亂。",
                    "zhushu": "成，平也。宋有弑君之亂，故爲會欲以平之。稷，宋地。"
                },
                {
                    "paragraph": "○夏，四月，取郜大鼎于宋。戊申，納于大廟。",
                    "zhushu": "宋以鼎賂公。大廟，周公廟也。始欲平宋之亂，終於受賂，故備書之。戊申，五月十日。郜，古報切。大，音泰。傳“大廟”倣此。"
                },
                {
                    "paragraph": "○秋，七月，杞侯來朝。",
                    "zhushu": "公即位而來朝。"
                },
                {
                    "paragraph": "○蔡侯、鄭伯會于鄧。",
                    "zhushu": "潁川召陵縣西南有鄧城。召，上照切。"
                },
                {
                    "paragraph": "○九月，入𣏌。",
                    "zhushu": "不稱主帥，微者也。弗地曰入。帥，所𩔖切，或作師。"
                },
                {
                    "paragraph": "○公及戎盟于唐。冬，公至自唐。",
                    "zhushu": "傳例曰：告于廟也。特相會，故致地也。凡公行還不書至者，皆不告廟也。隱不書至，謙不敢自同於正君，書勞䇿勲。",
                    "type": 2
                },
                {
                    "paragraph": "傳二年，春，宋督攻孔氏，殺孔父而取其妻。公怒，督懼，遂弑殤公。君子以督爲有無君之心，而後動於惡，",
                    "zhushu": "雖有君，若無也。"
                },
                {
                    "paragraph": "故先書弑其君。",
                    "zhushu": ""
                },
                {
                    "paragraph": "會于稷，以成宋亂。爲賂故，立華氏也。",
                    "zhushu": "經稱平宋亂者，蓋以魯君受賂立華氏，貪縱之甚，惡其指斥，故遠言始與齊、陳、鄭爲會之本意也。傳言“爲賂故，立華氏”，明經本書平宋亂，爲公諱，諱在受賂立華氏也。猶璧假許田，爲周公祊故，所謂婉而成章。督未死而賜族，督之妄也。爲，于僞切。注除“爲”“會”一字並同。惡，烏路切。婉，於阮切。"
                },
                {
                    "paragraph": "宋殤公立，十年十一戰，",
                    "zhushu": "殤公以隱四年立，十一戰皆在隱公丗。"
                },
                {
                    "paragraph": "民不堪命。孔父嘉爲司馬，督爲太宰，故因民之不堪命，先宣言曰：“司馬則然。”",
                    "zhushu": "言公之數戰，則司馬使爾。嘉，孔父字。大，音泰。數，音朔。"
                },
                {
                    "paragraph": "已殺孔父而弑殤公，召莊公于鄭而立之，以親鄭。",
                    "zhushu": "莊公，公子馮也。隱三年出居于鄭。馮入宋，不書，不告也。馮，皮冰切，下同。"
                },
                {
                    "paragraph": "以郜大鼎賂公，",
                    "zhushu": "郜國所造器也，故繫名於郜。濟隂城武縣東南有北郜城。"
                },
                {
                    "paragraph": "齊、陳、鄭皆有賂，故遂相宋公。",
                    "zhushu": ""
                },
                {
                    "paragraph": "夏四月，取郜大鼎于宋。戊申，納于大廟，非禮也。臧哀伯諫曰：",
                    "zhushu": "臧哀伯，魯大夫，僖伯之子。相，息亮切。下注傳相同。"
                },
                {
                    "paragraph": "“君人者，將昭德塞違，以臨照百官，猶懼或失之，故昭令德以示子孫。是以清廟茅屋，",
                    "zhushu": "以茅飾屋。著儉也；淸廟，肅然清静之稱。著，張慮切。後不音者同。稱，尺證切。"
                },
                {
                    "paragraph": "大路越席，",
                    "zhushu": "大路，玉路，祀天車也。越席，結草。越，戸括切。祀天車本或無天字者，非。"
                },
                {
                    "paragraph": "大羮不致，",
                    "zhushu": "大羮，肉汁。不致五味。"
                },
                {
                    "paragraph": "粢食不鑿，",
                    "zhushu": "黍稷曰粢，不精鑿。粢，音咨。食，音嗣，餅也。鑿，子洛切。字林作毇，子沃切，云：糲米一斛，春爲八斗。"
                },
                {
                    "paragraph": "昭其儉也。",
                    "zhushu": "此四者，皆示儉。"
                },
                {
                    "paragraph": "衮、冕、黻、珽，",
                    "zhushu": "衮，畫衣也。冕，冠也。黻，韋韠，以蔽膝也。珽，玉笏也，若今吏之持簿。衮，古本切。黻，音弗，下同。珽，他頂切。韠，音必。笏，音忽。簿，歩古切。徐廣云：持簿，手版也。"
                },
                {
                    "paragraph": "帶、裳、幅、舄，",
                    "zhushu": "帶，革帶也。衣下曰裳。幅，若今行縢者。舄，複履。幅，音逼。舄，音昔。縢，徒登切。複，音福。"
                },
                {
                    "paragraph": "衡、紞、紘、綖，",
                    "zhushu": "衡，維持冠者。紞，冠之垂者。紘，纓從下而上者。綖，冠上覆。紞，多敢切，字林丁坎切。紘，獲耕切。綖，音延，字林弋善切。上，時掌切。下“上丁”同。"
                },
                {
                    "paragraph": "昭其度也。",
                    "zhushu": "尊卑各有制度。"
                },
                {
                    "paragraph": "藻、率、鞞、鞛，",
                    "zhushu": "藻率，以韋爲之，所以藉王也。王五采，公侯伯三采，子男二采。鞸，佩刀削上飾。鞛，下飾。率，音律。鞸，補頂切。鞛，布孔切。藉，在夜切。削，音𥬇。"
                },
                {
                    "paragraph": "鞶、厲、游、纓，",
                    "zhushu": "鞶，紳帶也，一名大帶。厲，大帶之垂者。游，旌旗之游。纓，在馬膺前，如索帬。鞶，歩干切。游，音留，注同。膺，於陵切。索，悉名切。"
                },
                {
                    "paragraph": "昭其數也。",
                    "zhushu": "尊卑各有數。"
                },
                {
                    "paragraph": "火、龍、黼、黻，",
                    "zhushu": "火，畫火也。龍，畫龍也。白與黒謂之黼，形若斧。黑與靑謂之黻，兩已相戾。黼，音甫。戾，力計切。"
                },
                {
                    "paragraph": "昭其文也。",
                    "zhushu": "以文章明貴賤。"
                },
                {
                    "paragraph": "五色比𧰼，昭其物也。",
                    "zhushu": "車服器械之有五色，皆以比象天地四方，以示器物不虚設。比，井是切。械，戸戒切。"
                },
                {
                    "paragraph": "鍚、鸞、和、鈴，昭其聲也。",
                    "zhushu": "錫，在馬額。鸞，在鑣。和，在衡。鈴，在旂。動皆有鳴聲。錫，音揚，馬面當盧。額，顔客切。鑣，彼驕切。旂，勤衣切。"
                },
                {
                    "paragraph": "三辰旂旗，昭其明也。",
                    "zhushu": "三辰，日、月、星也。畫於旂旗，象天之明。"
                },
                {
                    "paragraph": "夫德，儉而有度，登降有數，",
                    "zhushu": "登降，謂上下尊卑。"
                },
                {
                    "paragraph": "文、物以紀之，聲、明以發之，以臨照百官。百官於是乎戒懼，而不敢易紀律。今滅德立違，",
                    "zhushu": "謂立華督違命之臣。"
                },
                {
                    "paragraph": "而寘其賂器於大廟，以明示百官，百官象之，其又何誅焉？國家之敗，由官邪也。官之失德，寵賂章也。郜鼎在廟，章孰甚焉？武王克商，遷九鼎于雒邑，",
                    "zhushu": "九鼎，殷所受夏九鼎也。武王克商，乃營雒邑而後去之，又遷九鼎焉。特但管洛邑，未有都城。至周公乃卒營雒邑，謂之王城，即今河南城也。故傳曰：“成王定鼎于郟鄏。”寘，之豉切，置也。邪，似嗟切。雒，音洛，本亦作洛。夏，戸雅切。郟，古洽切。鄏，音辱。"
                },
                {
                    "paragraph": "義士猶或非之，",
                    "zhushu": "蓋伯夷之屬。"
                },
                {
                    "paragraph": "而況將眧違亂之賂器於大廟，其若之何？”公不聽。",
                    "zhushu": ""
                },
                {
                    "paragraph": "周内史聞之，曰：“臧孫達其有後於魯乎！君違，不忘諫之以德。”",
                    "zhushu": "内史，周大夫官也。僖伯諫隱觀魚，其子哀伯諫桓納鼎。積善之家，必有餘慶，故曰其有後於魯。"
                },
                {
                    "paragraph": "○秋七月，𣏌侯來朝，不敬。𣏌侯歸，乃謀伐之。○",
                    "zhushu": ""
                },
                {
                    "paragraph": "蔡侯、鄭伯會于鄧，始懼楚也。",
                    "zhushu": "楚國，今南郡江陵縣北紀南城也。楚武王始僣號稱王，欲害中國。蔡、鄭，姫姓，近楚，故懼而會謀。近，附近之近。"
                },
                {
                    "paragraph": "○九月，入𣏌，討不敬也。○",
                    "zhushu": ""
                },
                {
                    "paragraph": "公及戎盟于唐，脩舊好也。",
                    "zhushu": "惠、隱之好。好音呼報切。注同。"
                },
                {
                    "paragraph": "冬，公至自唐，告于廟也。",
                    "zhushu": ""
                },
                {
                    "paragraph": "凡公行，告于宗廟；反行，飲至、舎爵、䇿勲焉，禮也。",
                    "zhushu": "爵，飲酒器也。旣飲置爵，則書勲勞於策，言速紀有功也。舍音赦，舊音捨。"
                },
                {
                    "paragraph": "特相會，往來稱地，讓事也。",
                    "zhushu": "特相會，公與一國會也。會必有主，二人獨會，則莫肯爲主。兩讓，會事不成，故但書地。"
                },
                {
                    "paragraph": "自參以上，則往稱地，來稱會，成事也。",
                    "zhushu": "成會事。參，七南切，亦音三。上，時掌切。"
                },
                {
                    "paragraph": "○初，晉穆侯之夫人姜氏以條之役生大子，命之曰仇。",
                    "zhushu": "條，晉地。大子，文侯也。意取於戰相仇怨。仇，音求。"
                },
                {
                    "paragraph": "其弟以千𠭇之戰生，命之曰成師。",
                    "zhushu": "桓叔也。西河界休縣南有地名千𠭇，意取能成其衆。"
                },
                {
                    "paragraph": "師服曰：“異哉，君之名子也。",
                    "zhushu": "師服，晉大夫。名，如字，或彌政切。"
                },
                {
                    "paragraph": "夫名以制義，",
                    "zhushu": "名之必可言也。"
                },
                {
                    "paragraph": "義以岀禮，",
                    "zhushu": "禮從義出。"
                },
                {
                    "paragraph": "禮以體政，",
                    "zhushu": "政以禮成。"
                },
                {
                    "paragraph": "政以正民。是以政成而民聽，易則生亂。",
                    "zhushu": "反易禮義，則亂生也。"
                },
                {
                    "paragraph": "嘉耦曰妃，怨耦曰仇，古之命也。",
                    "zhushu": "自古有此言。耦，五口切。妃，芳非切。"
                },
                {
                    "paragraph": "今君命大子曰仇，弟曰成師，始兆亂矣。兄其替乎？”",
                    "zhushu": "穆侯愛少子桓叔，俱取於戰以爲名，所附意異，故師服知桓叔之黨必盛於晉以傾宗國，故因名以諷諫。替，他計切，廢也。少，詩照切。諷，方鳯切。"
                },
                {
                    "paragraph": "惠之二十四年，晉始亂，故封桓叔于曲沃。",
                    "zhushu": "惠，魯惠公也。晉文侯卒，子昭侯元年，危不自安，封成師爲曲沃伯。"
                },
                {
                    "paragraph": "靖侯之孫欒賔傅之。",
                    "zhushu": "靖侯，桓叔之高祖父。言得貴寵公孫爲傅相。靖，才井切。欒，力官切。"
                },
                {
                    "paragraph": "師服曰：“吾聞國家之立也，本大而末小，是以能固。故天子建國，",
                    "zhushu": "立諸侯也，"
                },
                {
                    "paragraph": "諸侯立家，",
                    "zhushu": "卿大夫稱家。"
                },
                {
                    "paragraph": "卿置側室，",
                    "zhushu": "側室，衆子也，得立此一官。"
                },
                {
                    "paragraph": "大夫有貳宗，",
                    "zhushu": "適子爲小宗，次者爲貳宗，以相輔貳。適，丁歷切。爲小宗，本或作爲大宗，誤。"
                },
                {
                    "paragraph": "士有𨽻子弟，",
                    "zhushu": "士卑，自以其子弟爲僕隷。"
                },
                {
                    "paragraph": "庶人、工、商各有分親，皆有等衰。",
                    "zhushu": "庶人無復尊卑，以親䟽爲分别也。衰，殺也。分，扶問切，又如字。親，七刃切，又如字。衰，初危切，注同。復，扶又切。别，被列切。殺，所界切。"
                },
                {
                    "paragraph": "是以民服事其上，而下無覬覦。",
                    "zhushu": "下不兾望上位。覬，音兾。覦，羊朱切；字林：羊住切；說文云：欲也。"
                },
                {
                    "paragraph": "今晉，甸侯也，而建國，本旣弱矣，其能乆乎？”",
                    "zhushu": "諸侯而在甸服者。甸，徒練切。"
                },
                {
                    "paragraph": "惠之三十年，晉潘父弑昭侯而納桓叔，不克。",
                    "zhushu": "潘父，晉大夫也。昭侯，文侯子。"
                },
                {
                    "paragraph": "晉人立孝侯。",
                    "zhushu": "昭侯子也。"
                },
                {
                    "paragraph": "惠之四十五年，曲沃莊伯伐翼，弑孝侯。",
                    "zhushu": "莊伯，桓叔子。翼，晉國所都。"
                },
                {
                    "paragraph": "翼人立其弟鄂侯。鄂侯生哀侯。",
                    "zhushu": "鄂侯以五年奔隨。其年秋，王立哀侯于翼。"
                },
                {
                    "paragraph": "哀侯侵陘庭之田。",
                    "zhushu": "陘庭，翼南鄙邑。陘，音刑。"
                },
                {
                    "paragraph": "陘庭南鄙啓曲沃伐翼。",
                    "zhushu": "",
                    "type": 2
                },
                {
                    "paragraph": "經三年春，正月，公會齊侯于嬴。",
                    "zhushu": "經之首時必書“王”，明此歷天王之所班也。其或廢法違常，失不班歷，故不書“王”。嬴，齊邑，今泰山嬴縣。釋文：從此盡十七年皆無“王”，唯十年有。二傳以爲義或有“王”字者，非。嬴，音盈。"
                },
                {
                    "paragraph": "○夏，齊侯、衛侯胥命于蒲。",
                    "zhushu": "申約言以相命而不歃血也。蒲，衛地，在陳留長垣縣西南。約，如字，又於妙切。歃，所洽切。垣，音𡊮。"
                },
                {
                    "paragraph": "○六月，公會𣏌侯于郕。○",
                    "zhushu": ""
                },
                {
                    "paragraph": "秋，七月，壬辰，朔，日有食之，旣。",
                    "zhushu": "無傳。旣，盡也。歷家之說，謂日光以望時遥奪月光，故月食。日月同㑹，月奄日，故日食。食有上下者，行有髙下。日光輪存而中食者，相奄密，故日光溢出。皆旣者，正相當而相奄間䟽也。然聖人不言月食日，而以自食爲文，闕於所不見。"
                },
                {
                    "paragraph": "○公子翬如齊逆女。",
                    "zhushu": "禮，君有故則使卿逆。"
                },
                {
                    "paragraph": "○九月，齊侯送姜氏于讙。",
                    "zhushu": "讙，魯地。濟北蛇丘縣西有下讙亭。已去齊國，故不言女。未至於魯，故不稱夫人。讙，音歡。蛇，以支切。"
                },
                {
                    "paragraph": "○公會齊侯于讙。",
                    "zhushu": "無傳。"
                },
                {
                    "paragraph": "○夫人姜氏至自齊。",
                    "zhushu": "無傳。告於廟也。不言翬以至者，齊侯送之，公受之於讙。"
                },
                {
                    "paragraph": "○冬，齊侯使其弟年來聘。○有年。",
                    "zhushu": "無傳。五榖皆熟，書有年。",
                    "type": 2
                },
                {
                    "paragraph": "傳三年春，曲沃武公伐翼，次于陘庭。韓萬御戎，梁𢎞爲右，",
                    "zhushu": "武公，曲沃莊伯子也。韓萬，莊伯弟也。御戎，僕也。右，戎車之右。"
                },
                {
                    "paragraph": "逐翼侯于汾隰，",
                    "zhushu": "汾濕，汾水邊。汾隰，扶云切。汾，水名。下濕曰隰。"
                },
                {
                    "paragraph": "驂絓而止，",
                    "zhushu": "驂，騑馬。驂，七南切。絓，戸卦切。騑，芳非切。"
                },
                {
                    "paragraph": "夜獲之，及欒共叔。",
                    "zhushu": "共叔，桓叔之傅，欒賔之子也。身傅翼侯，父子各殉所奉之主，故并見獲而死。共音恭，注同。殉，似俊切。"
                },
                {
                    "paragraph": "○會于嬴，成昏于齊也。",
                    "zhushu": "公不由媒介，自與齊侯會而成昏，非禮也。介音界。"
                },
                {
                    "paragraph": "○夏，齊侯、衛侯胥命于蒲，不盟也。○",
                    "zhushu": ""
                },
                {
                    "paragraph": "公會𣏌侯于郕。𣏌，求成也。",
                    "zhushu": "二年入𣏌，故今來求成。"
                },
                {
                    "paragraph": "○秋，公子翬如齊逆女，修先君之好，故曰“公子”。",
                    "zhushu": "昏禮雖奉時君之命，其言必稱先君以爲禮辭。故公子翬逆女，傳稱修先君之好；公子遂逆女，傳稱尊君命，互舉其義。好，呼報切，注同。"
                },
                {
                    "paragraph": "齊侯送姜氏，非禮也。凡公女，嫁于敵國，姊妹則上𨜮送之，以禮於先君；公子則下𨜮送之。於大國，雖公子亦上𨜮送之。於天子，則諸𨜮皆行，公不自送。於小國，則上大夫送之。○",
                    "zhushu": ""
                },
                {
                    "paragraph": "冬，齊仲年來聘，致夫人也。",
                    "zhushu": "古者女出嫁，又使大夫隨加聘問，存謙敬，序殷勤也。在魯而出則曰“致女”，在他國而來則揔曰“聘”，故傳以“致夫人”釋之。釋文：“齊侯送姜氏，本或作“送姜氏于讙”。公子則下𨜮。送。公子，公女，"
                },
                {
                    "paragraph": "○芮伯萬之母芮姜惡芮伯之多寵人也，故逐之，出居于魏。",
                    "zhushu": "爲明年秦侵芮張本。芮國在馮翊臨晉縣。魏國，河東河北縣。芮，如銳切。惡，烏路切。翊音翼。",
                    "type": 2
                },
                {
                    "paragraph": "經四年，春，正月，公狩于郎。",
                    "zhushu": "冬獵曰狩。行三驅之禮，得田狩之時，故傳曰：“書時，禮也。周之春，夏之冬也。田狩從夏時。郎非國内之狩地，故書地。狩，手又切。夏，戸雅切，下同。"
                },
                {
                    "paragraph": "○夏，天王使宰渠伯糾來聘。",
                    "zhushu": "宰，官；渠，氏；伯糾，名也。王官之宰，當以才授位，而伯糾攝父之職，出聘列國，故書名以譏之。國史之記，必書年以集此公之事，書首時以成此年之歳，故春秋有空時而無事者。今不書秋冬首月，史闕文，他皆放此。糾，居黝切。",
                    "type": 2
                },
                {
                    "paragraph": "傳四年，春，正月，公狩于郎。書時，禮也。",
                    "zhushu": "郎非狩地，故唯時合禮。"
                },
                {
                    "paragraph": "○夏，周宰渠伯糾來聘。父在，故名。○",
                    "zhushu": ""
                },
                {
                    "paragraph": "秋，秦師侵芮，敗焉，小之也。",
                    "zhushu": "秦以芮小，輕之，故爲芮所敗。"
                },
                {
                    "paragraph": "○冬，王師、秦師圍魏，執芮伯以歸。",
                    "zhushu": "三年，芮伯出居魏，芮更立君。秦爲芮所敗，故以芮伯歸，將欲納之。",
                    "type": 2
                },
                {
                    "paragraph": "經五年，春，正月，甲戍，己丑，陳侯鮑卒。",
                    "zhushu": "未同盟而書名者，來赴以名故也。甲戍，前年十二月二十一日。己丑，此年正月六日。陳亂，故再赴。赴雖日異，而皆以正月起文，故但書正月。愼疑審事，故從赴兩書。鮑，歩飽切。"
                },
                {
                    "paragraph": "○夏，齊侯、鄭伯如紀。",
                    "zhushu": "外相朝皆言“如”。齊欲滅紀，紀人懼而來告，故書。"
                },
                {
                    "paragraph": "○天王使仍叔之子來聘。",
                    "zhushu": "仍叔，天子之大夫。稱仍叔之子，本於父字，幼弱之辭也。譏使童子出聘。"
                },
                {
                    "paragraph": "○葬陳桓公。",
                    "zhushu": "無傳。"
                },
                {
                    "paragraph": "○城祝丘。",
                    "zhushu": "無傳。齊、鄭将襲紀故。"
                },
                {
                    "paragraph": "○秋，蔡人、衛人、陳人從王伐鄭。",
                    "zhushu": "王自爲伐鄭之主，君臣之辭也。王師敗不書，不以告。從，如字，又才用切。"
                },
                {
                    "paragraph": "○大雩。",
                    "zhushu": "傳例曰：書不時也。失龍見之時。雩，音于，𥙊名。見，賢遍切。"
                },
                {
                    "paragraph": "○螽。",
                    "zhushu": "無傳。蚣蝑之屬爲災，故書。螽，音終。蚣，相容切。蝑，相魚切。"
                },
                {
                    "paragraph": "○冬，州公如曹。",
                    "zhushu": "不書奔，以朝岀也，爲下實來書也。曹國，今濟隂定陶縣。陶，同勞切。",
                    "type": 2
                },
                {
                    "paragraph": "傳五年，春，正月，甲戍，己丑，陳侯鮑卒，再赴也。於是陳亂，文公子佗殺大子免而伐之。",
                    "zhushu": "佗，桓公弟五父也。稱文公子，明佗非桓公母弟也。免，桓公大子。佗，大何切。免，音問。父，音甫。"
                },
                {
                    "paragraph": "公疾病而亂作，國人分散，故再赴。○",
                    "zhushu": ""
                },
                {
                    "paragraph": "夏，齊侯、鄭伯朝于紀，欲以襲之。紀人知之。○",
                    "zhushu": ""
                },
                {
                    "paragraph": "王奪鄭伯政，鄭伯不朝。",
                    "zhushu": "奪，不使知王政。襲，音習。"
                },
                {
                    "paragraph": "秋，王以諸侯伐鄭，鄭伯禦之。",
                    "zhushu": ""
                },
                {
                    "paragraph": "王爲中軍；虢公林父將右軍，蔡人、衛人屬焉；",
                    "zhushu": "虢公林父，王卿士。將，子匠切。下及注“大將”同。"
                },
                {
                    "paragraph": "周公黑肩將左軍，陳人屬焉。",
                    "zhushu": "黒肩，周桓公也。"
                },
                {
                    "paragraph": "鄭子元請爲左拒以當蔡人、衛人，",
                    "zhushu": "子元，鄭公子。拒，方陳。拒，俱甫切，下同。陳，直覲切。下文之陳及注同。"
                },
                {
                    "paragraph": "爲右拒以當陳人，曰：“陳亂，民莫有𨷵心，若先犯之，必奔。王卒顧之，必亂。蔡、衛不枝，固將先奔。",
                    "zhushu": "不能相枝持也。卒，尊忽切。下同。"
                },
                {
                    "paragraph": "旣而萃於王卒，可以集事。”從之。",
                    "zhushu": "萃，聚也。集，成也。萃，似類切。"
                },
                {
                    "paragraph": "曼伯爲右拒，",
                    "zhushu": "曼伯，檀伯。曼，音萬。"
                },
                {
                    "paragraph": "祭仲足爲左拒，原繁、髙渠彌以中軍奉公，爲魚麗之陳。先偏後伍，伍承彌縫。",
                    "zhushu": "司馬法：車戰二十五乗爲偏，以車居前，以伍次之，承偏之𨻶，而彌縫闕漏也。五人爲伍，此蓋魚麗陳法。麗，力知切。注同。縫，扶容切。乗，繩證切。"
                },
                {
                    "paragraph": "戰于繻葛。",
                    "zhushu": "繻葛，鄭地。繻，音須。"
                },
                {
                    "paragraph": "命二拒曰：“旝動而鼓！”",
                    "zhushu": "旝，旃也，通帛爲之，蓋今大將之麾也，執以爲號令。旝，古外切，又古活切，本亦作檜。建大木，置石其上，發機以磓敵。麾，許危切。"
                },
                {
                    "paragraph": "蔡、衛、陳皆奔，王卒亂，鄭師合以攻之，王卒大敗。祝聃射王中肩，王亦能軍。",
                    "zhushu": "雖軍敗身傷，猶殿而不奔，故言能軍。射，食亦切。中，丁仲切。殿，多見切。"
                },
                {
                    "paragraph": "祝聃請從之。公曰：“君子不欲多上人，況敢陵天子乎？茍自救也，社稷無隕，多矣。”",
                    "zhushu": "鄭於此收兵自退。隕，于敏切。"
                },
                {
                    "paragraph": "夜，鄭伯使祭足勞王，且問左右。",
                    "zhushu": "祭足，即祭仲之字，蓋名仲字仲足也。勞王問左右，言鄭志在苟免，王討之非也。勞，力報切。注同。“名仲，字仲足”，一本作“名仲字足”。"
                },
                {
                    "paragraph": "○仍叔之子，弱也。",
                    "zhushu": "仍叔之子來聘，童子将命，無速反之心，乆留在魯，故經書夏聘，傳釋之於末秋。"
                },
                {
                    "paragraph": "○秋，大雩。書，不時也。",
                    "zhushu": "十一公傳唯此年及襄二十六年有兩秋。此發雩祭之例，欲顯天時以指事，故重言秋，異於凡事。重，直用切。"
                },
                {
                    "paragraph": "凡祀，啓蟄而郊，",
                    "zhushu": "言凡祀，通下三句天地宗廟之事也。啓蟄，夏正建寅之月，祀天南郊。蟄，直立切。正，音征。"
                },
                {
                    "paragraph": "龍見而雩，",
                    "zhushu": "龍見，建巳之月。蒼龍，宿之體，昏見東方，萬物始盛，待雨而大，故祭天，逺爲百穀祈膏雨。見，賢遍切。注同。宿，音秀。爲，于僞切。"
                },
                {
                    "paragraph": "始殺而甞，",
                    "zhushu": "建酉之月，隂氣始殺，嘉榖始熟，故薦甞於宗廟。"
                },
                {
                    "paragraph": "閉蟄而烝。",
                    "zhushu": "建亥之月，昆蟲閉戸，萬物皆成，可薦者衆，故烝𥙊宗廟。釋例論之備矣。閉，必計切，又必結切；字林，芳結切。烝，之承切。"
                },
                {
                    "paragraph": "過則書。",
                    "zhushu": "卜日有吉否，過次節則書，以譏慢也。"
                },
                {
                    "paragraph": "○冬，淳于公如曹。度其國危，遂不復。",
                    "zhushu": "淳于，州國所都，城陽淳干縣也。國有危難，不能自安，故出朝而遂不還。度，待洛切。復，音服，後不音者皆同。難，乃且切。",
                    "type": 2
                },
                {
                    "paragraph": "經六年，春，正月，寔來。",
                    "zhushu": "寔，實也。不言州公者，承上五年冬經“如曹”，間無異事，省文從可知。寔，時力切。省，所景切。"
                },
                {
                    "paragraph": "○夏，四月，公會紀侯于成。",
                    "zhushu": "成，魯地，在泰山鉅平縣東南。"
                },
                {
                    "paragraph": "○秋，八月，壬午，大閱。",
                    "zhushu": "齊爲大國，以戎事徴諸侯之戍，嘉美鄭忽，而忽欲以有功爲班，怒而訴齊，魯人懼之，故以非時簡車馬。閱，音悅。"
                },
                {
                    "paragraph": "蔡人殺陳佗。",
                    "zhushu": "佗立踰年，不稱爵者，篡立，未會諸侯也。傳例在莊二十二年。"
                },
                {
                    "paragraph": "○九月，丁卯，子同生。",
                    "zhushu": "指公子莊公也。十二公唯子同是適夫人之長子，備用大子之禮，故史書之於䇿。不稱大子者，書始生也。適，丁歷切，傳同。長，丁丈切。"
                },
                {
                    "paragraph": "○冬，紀侯來朝。",
                    "zhushu": "",
                    "type": 2
                },
                {
                    "paragraph": "傳六年，春，自曹來朝。書曰“寔來”，不復其國也。",
                    "zhushu": "亦承五年冬傳“淳于公如曹”也。言奔則來行朝禮，言朝則遂留不去，欲變文言實來。"
                },
                {
                    "paragraph": "○楚武王侵隨，",
                    "zhushu": "隨國，今義陽隨縣。"
                },
                {
                    "paragraph": "使薳章求成焉，",
                    "zhushu": "薳章，楚大夫。薳，于委切。"
                },
                {
                    "paragraph": "軍於瑕以待之。",
                    "zhushu": "瑕，隨地。瑕，下加切。"
                },
                {
                    "paragraph": "隨人使少師董成。",
                    "zhushu": "少師，隨大夫。董，正也。少，詩照切，注及下同。後倣此。"
                },
                {
                    "paragraph": "𨷵伯比言於楚子曰：“吾不得志於漢東也，我則使然。",
                    "zhushu": "𨷵伯比，楚大夫，令尹子文之父。"
                },
                {
                    "paragraph": "我張吾三軍，而被吾甲兵，以武臨之，彼則懼而協以謀我，故難間也。漢東之國，隨爲大。隨張，必棄小國。",
                    "zhushu": "張，自侈大也。被，皮寄切，下注被甲同。間，間厠之間。張，豬亮切，注同。一音如字。侈，昌氏切，又式氏切。"
                },
                {
                    "paragraph": "小國離，楚之利也。少師侈，請羸師以張之。”",
                    "zhushu": "羸，弱也。羸，劣追切。注及下同。"
                },
                {
                    "paragraph": "熊率且比曰：“季梁在，何益？”",
                    "zhushu": "熊率且比，楚大夫。季梁，隨賢臣。率，音律。且，子餘切。"
                },
                {
                    "paragraph": "𨷵伯比曰：“以爲後圖，少師得其君。”",
                    "zhushu": "言季梁之諫，不過一見從。隨侯卒，當以少師爲計，故云以爲後圖。二年，蔡侯、鄭伯會于鄧，始懼楚。楚子自此遂盛，終於抗衡中國，故傳備言其事以終始之。抗，苦浪切。"
                },
                {
                    "paragraph": "王毀軍而納少師。",
                    "zhushu": "從伯比之謀。"
                },
                {
                    "paragraph": "少師歸，請追楚師，隨侯將許之。",
                    "zhushu": "信楚弱也。"
                },
                {
                    "paragraph": "季梁止之，曰：“天方授楚，楚之羸，其誘我也，君何急焉？臣聞小之能敵大也，小道大淫。所謂道，忠於民而信於神也。上思利民，忠也；祝史正辭，信也。",
                    "zhushu": "正辭，不虚稱君美。"
                },
                {
                    "paragraph": "今民餒而君逞欲，",
                    "zhushu": "逞，快也。餒，奴罪切。"
                },
                {
                    "paragraph": "祝史矯舉以祭，臣不知其可也。”",
                    "zhushu": "詐稱功德，以欺鬼神。矯，居兆切。"
                },
                {
                    "paragraph": "公曰：“吾牲牷肥腯，粢盛豐備，何則不信？”",
                    "zhushu": "牲，牛、羊、豕也。牷，純色完全也。腯，亦肥也。黍稷曰粢，在器曰盛。牷，音全。腯，徒忽切。"
                },
                {
                    "paragraph": "對曰：“夫民，神之主也，",
                    "zhushu": "言鬼神之情，依民而行。"
                },
                {
                    "paragraph": "是以聖王先成民而後致力於神。故奉牲以告曰，“博碩肥腯”，謂民力之普存也，",
                    "zhushu": "博，廣也。碩，大也。"
                },
                {
                    "paragraph": "謂其畜之碩大蕃滋也，謂其不疾瘯蠡也，謂其備腯咸有也。",
                    "zhushu": "雖告神以博碩肥腯，其實皆當兼此四謂。民力適完，則六畜既大而滋也，皮毛無疥癬，兼備而無有所闕。畜，吁又切。下皆同。蕃，音煩。瘯，七木切；本又作“蔟”，同。蠡，力果切。說文作“瘰”，云：瘯瘰，皮肥也。疥，音界。癬，息淺切。說文云：乾瘍。"
                },
                {
                    "paragraph": "奉盛以告曰，“潔粢豐盛”，謂其三時不害而民和年豐也。",
                    "zhushu": "三時，春、夏、秋。"
                },
                {
                    "paragraph": "奉酒醴以告曰，“嘉栗旨酒”，",
                    "zhushu": "嘉，善也。栗，謹敬也。"
                },
                {
                    "paragraph": "謂其上下皆有嘉德而無違心也。所謂馨香，無讒慝也。",
                    "zhushu": "馨，香之逺聞。慝，他得切。聞，音問，又如字。"
                },
                {
                    "paragraph": "故務其三時，脩其五敎，",
                    "zhushu": "父義、母慈、兄友、弟恭、子孝。"
                },
                {
                    "paragraph": "親其九族，以致其禋祀。",
                    "zhushu": "禋，潔敬也。九族，謂外祖父、外祖母、從母子及妻父、妻母、姑之子、姊妹之子、女子之子，并己之同族，皆外親有服而異族者也。九族，杜擇與孔安國、鄭𤣥不同。禋，音因。"
                },
                {
                    "paragraph": "於是乎民和而神降之福，故動則有成。今民各有心，而鬼神乏主，",
                    "zhushu": "民饑餒也。饑，音飢。"
                },
                {
                    "paragraph": "君雖獨豐，其何福之有？君姑脩政，而親兄弟之國，庶免於難。”隨侯懼而修政，楚不敢伐。○",
                    "zhushu": ""
                },
                {
                    "paragraph": "夏，會于成，紀來諮謀齊難也。",
                    "zhushu": "齊欲㓕紀，故來謀之。難，乃且切。下同。"
                },
                {
                    "paragraph": "○北戎伐齊，齊侯使乞師于鄭。鄭大子忽帥師救齊。六月，大敗戎師，獲其二帥大良、少良，甲首三百，以獻於齊。",
                    "zhushu": "甲首，被甲者首。帥，所類切。少，詩照切。"
                },
                {
                    "paragraph": "於是諸侯之大夫戍齊。齊人饋之餼，",
                    "zhushu": "生曰餼。饋，其媿切。餼，許旣切。牲腥曰餼。"
                },
                {
                    "paragraph": "使魯爲其班，後鄭。",
                    "zhushu": "班，次也。魯親班齊饋，則亦使大夫戍齊矣。經不書，蓋史闕文。"
                },
                {
                    "paragraph": "鄭忽以其有功也，怒，故有郎之師。",
                    "zhushu": "郎師在十年。"
                },
                {
                    "paragraph": "公之未昏於齊也，齊侯欲以文姜妻鄭大子忽，大子忽辭。人問其故，太子曰：“人各有耦，齊大，非吾耦也。詩云：“自求多福。”",
                    "zhushu": "詩大雅文王。言求福由已，非由人也。妻，七計切。下及注同。"
                },
                {
                    "paragraph": "在我而已，大國何爲？”君子曰：“善自爲謀。”",
                    "zhushu": "言獨潔其身，謀不及國。"
                },
                {
                    "paragraph": "及其敗戎師也，齊侯又請妻之，",
                    "zhushu": "欲以他女妻之。"
                },
                {
                    "paragraph": "固辭。人問其故，大子曰：“無事於齊，吾猶不敢。今以君命奔齊之急，而受室以歸，是以師昏也。民其謂我何？”",
                    "zhushu": "言忽見怪於民。"
                },
                {
                    "paragraph": "遂辭諸鄭伯。",
                    "zhushu": "假父之命以爲辭。爲十一年鄭忽出奔衛傳。"
                },
                {
                    "paragraph": "○秋，大閱，簡車馬也。○",
                    "zhushu": ""
                },
                {
                    "paragraph": "九月丁卯，子同生。以大子生之禮舉之：接以大牢，",
                    "zhushu": "大牢，牛、羊、豕也。以禮接夫人，重適也。接，如字。鄭注禮記作“捷”，讀此者亦或捷音。"
                },
                {
                    "paragraph": "卜士負之，士妻食之。",
                    "zhushu": "禮：丗子生三日，卜士負之，射人以桑弧蓬矢射四方，卜士之妻爲乳母。食，音嗣。弧音胡。蓬，歩工切。射，食亦切。"
                },
                {
                    "paragraph": "公與文姜、宗婦命之。",
                    "zhushu": "丗子生三月，君夫人沐浴於外寢，立於阼階，西郷。丗婦抱子升自西階，君命之，乃降。蓋同宗之婦。阼，才故切。"
                },
                {
                    "paragraph": "公問名於申繻。對曰：“名有五：有信，有義，有𧰼，有假，有𩔖。",
                    "zhushu": "申繻，魯大夫。繻音須。"
                },
                {
                    "paragraph": "以名生爲信，",
                    "zhushu": "若唐叔虞、魯公子友。"
                },
                {
                    "paragraph": "以德命爲義，",
                    "zhushu": "若文王名昌，武王名發。"
                },
                {
                    "paragraph": "以𩔖命爲象，",
                    "zhushu": "若孔子首象尼丘。"
                },
                {
                    "paragraph": "取於物爲假，",
                    "zhushu": "若伯魚生，人有饋之魚，因名之曰鯉。鯉，音里。"
                },
                {
                    "paragraph": "取於父爲𩔖。",
                    "zhushu": "若子同生，有與父同者。"
                },
                {
                    "paragraph": "不以國，",
                    "zhushu": "國君之子不自以本國爲名也。"
                },
                {
                    "paragraph": "不以官，不以山川，不以隱疾，",
                    "zhushu": "隱，痛。疾，患。辟不祥也。"
                },
                {
                    "paragraph": "不以畜牲，",
                    "zhushu": "畜牲，六畜。"
                },
                {
                    "paragraph": "不以器幣。",
                    "zhushu": "幣，玉帛。"
                },
                {
                    "paragraph": "周人以諱事神，名，終将諱之。",
                    "zhushu": "君父之名，固非臣子所斥，然禮旣卒哭，以木鐸徇曰：“舎故而諱新。”謂舎親盡之祖而諱新死者，故言“以諱事神，名，終將諱之”。自父至髙祖，皆不敢斥言。釋文：“周人以諱事神，名”，衆家多以“名”字屬下句。鐸，待洛切。徇，似俊切，本又作“殉”，同。舍音捨，下同。"
                },
                {
                    "paragraph": "故以國則廢名，",
                    "zhushu": "國不可易，故廢名。"
                },
                {
                    "paragraph": "以官則廢職，以山川則廢主，",
                    "zhushu": "改其山川之名。"
                },
                {
                    "paragraph": "以畜牲則廢祀，",
                    "zhushu": "名豬則廢豬，名羊則廢羊，"
                },
                {
                    "paragraph": "以器幣則廢禮。晉以僖侯廢司徒，",
                    "zhushu": "僖侯名司徒，廢爲中軍。"
                },
                {
                    "paragraph": "宋以武功廢司空，",
                    "zhushu": "武公名司空，廢爲司城。"
                },
                {
                    "paragraph": "先君獻、武廢二山。",
                    "zhushu": "二山，具、敖也。魯獻公名具，武公名敖，更以其郷名山。敖，五羔切。"
                },
                {
                    "paragraph": "是以大物不可以命。”公曰：“是其生也，與吾同物，命之曰同。”",
                    "zhushu": "物，類也，謂同日。"
                },
                {
                    "paragraph": "○冬，紀侯來朝，請王命以求成于齊。公告不能。",
                    "zhushu": "紀微弱，不能自通於天子，欲因公以請王命。公無寵於王，故告不能。",
                    "type": 2
                },
                {
                    "paragraph": "經七年，春，二月，己亥，焚咸丘。",
                    "zhushu": "無傳。焚，火田也。咸丘，魯地，高平鉅野縣南有咸亭。譏盡物，故書。焚，扶云切。"
                },
                {
                    "paragraph": "○夏，榖伯餒來朝。",
                    "zhushu": "餒，須唯切。"
                },
                {
                    "paragraph": "○鄧侯吾離來朝。",
                    "zhushu": "不揔稱朝者，名，自行朝禮也。榖國在南郷筑陽縣北。筑，音逐。",
                    "type": 2
                },
                {
                    "paragraph": "傳七年，春，榖伯、鄧侯來朝。名，賤之也。",
                    "zhushu": "辟陋小國，賤之。禮不足，故書名。以春來，夏乃行朝禮，故經書“夏”。辟，匹亦切；本又作“僻”，同。"
                },
                {
                    "paragraph": "○夏，盟、向求成于鄭，旣而背之。",
                    "zhushu": "盟、向，二邑名。隱十一年，王以與鄭，故求與鄭成。盟，音孟。向，傷亮切。背，音佩。"
                },
                {
                    "paragraph": "秋，鄭人、齊人、衛人伐盟、向。王遷盟、向之民于郟。",
                    "zhushu": "郟，王城。郟，古洽切。"
                },
                {
                    "paragraph": "○冬，曲沃伯誘晉小子侯殺之。",
                    "zhushu": "曲沃伯，武公也。小子侯，哀侯子。",
                    "type": 2
                },
                {
                    "paragraph": "經八年，春，正月，己卯，烝。",
                    "zhushu": "無傳。此夏之仲月，非爲過而書者，爲下五月復烝見瀆也。例在五年。烝，之承切。夏，戸雅切。爲，于僞切。復，扶又切。見，賢遍切。"
                },
                {
                    "paragraph": "○天王使家父來聘。",
                    "zhushu": "無傳。家父，天子大夫。家，氏；父，字。"
                },
                {
                    "paragraph": "○夏，五月，丁丑，烝。",
                    "zhushu": "無傳。"
                },
                {
                    "paragraph": "○秋，伐邾。",
                    "zhushu": "無傳。"
                },
                {
                    "paragraph": "○冬，十月，雨雪。",
                    "zhushu": "無傳。今八月也，書時失。雨，于付切。"
                },
                {
                    "paragraph": "○祭公來，遂逆王后于紀。",
                    "zhushu": "祭公，諸侯爲天子三公者。王使魯主昏，故祭公來受命而迎也。天子無外，故因稱王后。卿不書，譽重略輕。祭，側界切。",
                    "type": 2
                },
                {
                    "paragraph": "傳八年，春，滅翼。",
                    "zhushu": "曲沃滅之。"
                },
                {
                    "paragraph": "○隨少師有寵，楚𨷵伯比曰：“可矣。讎有釁，不可失也。”",
                    "zhushu": "釁，瑕𨻶也。無徳者寵，國之釁也。釁，許覲切。注同。"
                },
                {
                    "paragraph": "夏，楚子合諸侯于沈鹿。",
                    "zhushu": "沈鹿，楚地。"
                },
                {
                    "paragraph": "黃、隨不會。",
                    "zhushu": "黄國，今弋陽縣。弋，餘職切。"
                },
                {
                    "paragraph": "使薳章讓黃。",
                    "zhushu": "責其不會。"
                },
                {
                    "paragraph": "楚子伐隨，軍於漢、淮之間。",
                    "zhushu": ""
                },
                {
                    "paragraph": "季梁請下之：“弗許而後戰，",
                    "zhushu": "下之，請服也。下，遐嫁切。注同。"
                },
                {
                    "paragraph": "所以怒我而怠寇也。”少師謂隨侯曰：“必速戰。不然，將失楚師。”隨侯禦之，望楚師。",
                    "zhushu": "遥見楚師，將失楚師。一本無“師”字。"
                },
                {
                    "paragraph": "季梁曰：“楚人上左，君必左，",
                    "zhushu": "君，楚君也。"
                },
                {
                    "paragraph": "無與王遇。且攻其右，右無良焉，必敗。偏敗，衆乃𢹂矣。”少師曰：“不當王，非敵也。”弗從。",
                    "zhushu": "不從季梁謀。"
                },
                {
                    "paragraph": "戰于速杞，隨師敗績。隨侯逸，",
                    "zhushu": "速杞，隨地。逸，逃也。"
                },
                {
                    "paragraph": "𨷵丹獲其戎車與其戎右少師。",
                    "zhushu": "𨷵丹，楚大夫。戎車，君所乗兵車也。戎右，車右也。寵之，故以爲右。"
                },
                {
                    "paragraph": "秋，隨及楚平。楚子將不許。𨷵伯比曰：“天去其疾矣，",
                    "zhushu": "去疾，謂少師見獲而死。去，起吕切，注同。"
                },
                {
                    "paragraph": "隨未可克也。”乃盟而還。○",
                    "zhushu": ""
                },
                {
                    "paragraph": "冬，王命虢仲立晉哀侯之弟緍于晉。",
                    "zhushu": "虢仲，王卿士虢公林父。緍，亡巾切。"
                },
                {
                    "paragraph": "○祭公來，遂逆王后于紀，禮也。",
                    "zhushu": "夫子娶於諸侯，使同姓諸侯爲之主。祭公來，受命於魯，故曰“禮”。",
                    "type": 2
                },
                {
                    "paragraph": "經九年，春，紀季姜歸于京師。",
                    "zhushu": "季姜，桓王后也。季，字。姜，紀姓也。書字者，伸父母之尊。伸，音申。"
                },
                {
                    "paragraph": "○夏，四月。○秋，七月。○",
                    "zhushu": ""
                },
                {
                    "paragraph": "冬，曹伯使其丗子射姑來朝。",
                    "zhushu": "曹伯有疾，故使其子來朝。射，音亦，又音夜。",
                    "type": 2
                },
                {
                    "paragraph": "傳九年，春，紀季姜歸于京師。凡諸侯之女行，唯王后書。",
                    "zhushu": "爲書婦人行例也。適諸侯，雖告魯，猶不書。爲，于僞切。"
                },
                {
                    "paragraph": "○巴子使韓服告于楚，請與鄧爲好。",
                    "zhushu": "韓服，巴行人。巴國在巴郡江州縣。好，呼報切。"
                },
                {
                    "paragraph": "楚子使道朔將巴客以聘於鄧。",
                    "zhushu": "道朔，楚大夫。巴客，韓服。"
                },
                {
                    "paragraph": "鄧南鄙鄾人攻而奪之幣，",
                    "zhushu": "鄾，在今鄧縣南，沔水之北。鄾，音憂。沔，面善切。"
                },
                {
                    "paragraph": "殺道朔及巴行人。楚子使薳章讓於鄧，鄧人弗受。",
                    "zhushu": "言非鄾人所攻。"
                },
                {
                    "paragraph": "夏，楚使𨷵廉帥師及巴師圍鄾。",
                    "zhushu": "𨷵廉，楚大夫。"
                },
                {
                    "paragraph": "鄧養甥、聃甥帥師救鄾。三逐巴師，不克。",
                    "zhushu": "二甥，皆鄧大夫。聃，乃世切。"
                },
                {
                    "paragraph": "𨷵廉衡陳其師於巴師之中，以戰，而北。",
                    "zhushu": "衡，横也。分巴師爲二部，𨷵廉橫陳於其間，以與鄧師戰而僞北。北，走也。衡，如字，一音横。陳，直覲切，注同，又如字。北，如字，一音佩，嵇康音胷背。"
                },
                {
                    "paragraph": "鄧人逐之，背巴師而夾攻之。",
                    "zhushu": "楚師僞走，鄧師逐之，背巴師。巴師攻之，楚師自前還與戰，背，音佩，注同。夾，古洽切，又古協切。"
                },
                {
                    "paragraph": "鄧師大敗，鄾人宵潰。",
                    "zhushu": "宵，夜也。潰，戸對切。"
                },
                {
                    "paragraph": "○秋，虢仲、芮伯、梁伯、荀侯、賈伯伐曲沃。",
                    "zhushu": "梁國在馮翊夏陽縣。荀、賈，皆國名。夏，戸雅切。"
                },
                {
                    "paragraph": "○冬，曹大子來朝，賔之以上𨜮，禮也。",
                    "zhushu": "諸侯之適子，未誓於天子而攝其君，則以皮帛繼子、男，故賔之以上卿，各當其國之上卿。適，丁歷切。"
                },
                {
                    "paragraph": "享曹大子。初獻，樂奏而歎。",
                    "zhushu": "酒始獻。享，許兩切。"
                },
                {
                    "paragraph": "施父曰：“曹大子其有憂乎，非歎所也。”",
                    "zhushu": "施父，魯大夫。施，色䜴切，人名字。父，音甫。",
                    "type": 2
                },
                {
                    "paragraph": "經十年，春，王正月，庚申，曹伯終生卒。",
                    "zhushu": "未同盟而赴以名。"
                },
                {
                    "paragraph": "○夏，五月，葬曹桓公。",
                    "zhushu": "無傳。"
                },
                {
                    "paragraph": "○秋，公會衛侯于桃丘，弗遇。",
                    "zhushu": "無傳。衛侯與公爲會期，中背公，更與齊、鄭，故云獨徃而不相遇也。桃丘，衛地，濟北東阿縣東南有桃城。中，如字，一音丁仲切。背，音佩。"
                },
                {
                    "paragraph": "○冬，十有二月，丙午，齊侯、衛侯、鄭伯來戰于郎。",
                    "zhushu": "改侵伐而書來戰，善魯之用周班，惡三國討有辭。惡，烏洛切，又烏路切。",
                    "type": 2
                },
                {
                    "paragraph": "傳十年，春，曹桓公卒。",
                    "zhushu": "終施父之言。"
                },
                {
                    "paragraph": "○虢仲𧮂其大夫詹父於王。",
                    "zhushu": "虢仲，王𨜮士。詹父，屬大夫。譖，側鴆切。詹，章廉切。"
                },
                {
                    "paragraph": "詹父有辭，以王師伐虢。夏，虢公出奔虞。",
                    "zhushu": "虞國在河東大陽縣。"
                },
                {
                    "paragraph": "○秋，秦人納芮伯萬于芮。",
                    "zhushu": "四年圍魏所執者。"
                },
                {
                    "paragraph": "○初，虞叔有玉，",
                    "zhushu": "虞叔，虞公之弟。"
                },
                {
                    "paragraph": "虞公求旃，",
                    "zhushu": "旃，之也。旃，之然切。"
                },
                {
                    "paragraph": "弗獻。旣而悔之，曰：“周諺有之：“匹夫無罪，懷璧其罪。”",
                    "zhushu": "人利其璧，以璧爲罪。諺，音彦。"
                },
                {
                    "paragraph": "吾焉用此，其以賈害也。”",
                    "zhushu": "賈，買也。焉，於䖍切。賈，音古。注同。"
                },
                {
                    "paragraph": "乃獻之。又求其寳劔，叔曰：“是無厭也。無厭，將及我。”",
                    "zhushu": "將殺我。厭，於鹽切。下同。"
                },
                {
                    "paragraph": "遂伐虞公，故虞公出奔共池。",
                    "zhushu": "共池，地名，闕。共，音洪，又音恭。"
                },
                {
                    "paragraph": "○冬，齊、衛、鄭來戰于郎，我有辭也。",
                    "zhushu": ""
                },
                {
                    "paragraph": "初，北戎病齊，",
                    "zhushu": "在六年。"
                },
                {
                    "paragraph": "諸侯救之，鄭公子忽有功焉。齊人餼諸侯，使魯次之。魯以周班後鄭。鄭人怒，請師於齊。齊人以衛師助之，故不稱侵伐。",
                    "zhushu": "不稱侵伐而以戰爲文，明魯直，諸侯曲，故言“我有辭”，以禮自釋。交綏而退，無敗績。"
                },
                {
                    "paragraph": "先書齊、衛，王爵也。",
                    "zhushu": "鄭主兵而序齊、衛下者，以王爵次之也。春秋所以疑魯猶秉周禮。見，賢遍切。",
                    "type": 2
                },
                {
                    "paragraph": "經十有一年，春，正月，齊人、衛人、鄭人盟于惡曹。",
                    "zhushu": "惡曹，地闕。"
                },
                {
                    "paragraph": "○夏，五月，癸未，鄭伯寤生卒。",
                    "zhushu": "同盟於元年，赴以名。"
                },
                {
                    "paragraph": "○秋，七月，葬鄭莊公。",
                    "zhushu": "無傳。三月而葬，速。"
                },
                {
                    "paragraph": "○九月，宋人執鄭祭仲。",
                    "zhushu": "𥙊，氏；仲，名。不稱行人，聽迫脅以逐君，罪之也。行人例在襄十一年，釋例詳之。聽，吐定切。"
                },
                {
                    "paragraph": "突歸于鄭。",
                    "zhushu": "突，厲公也。爲宋所納，故曰“歸”。例在成十八年。不稱公子，從告也。文連祭仲，故不言鄭。"
                },
                {
                    "paragraph": "○鄭忽出奔衛。",
                    "zhushu": "忽，昭公也。莊公既葬，不稱爵者，鄭人賤之，以名赴。"
                },
                {
                    "paragraph": "○柔會宋公、陳侯、蔡叔盟于折。",
                    "zhushu": "無傳。柔，魯大夫未賜族者。蔡叔，蔡大夫。叔，名也。折，地闕。折，之設切，又市列切。"
                },
                {
                    "paragraph": "○公會宋公於夫鍾。",
                    "zhushu": "無傳。夫鍾，郕地。夫，音扶。"
                },
                {
                    "paragraph": "○冬，十有二月，公會宋公于闞。",
                    "zhushu": "無傳。闞，魯地，在東平須昌縣東南。闞，口暫切。須，宣踰切。",
                    "type": 2
                },
                {
                    "paragraph": "傳十一年，春，齊、衛、鄭、宋盟于惡曹。",
                    "zhushu": "宋不書，經闕。"
                },
                {
                    "paragraph": "○楚屈瑕將盟貳、軫。",
                    "zhushu": "貳、軫，二國名。屈，居勿切，楚大夫氏。貳，音二。軫，之忍切。"
                },
                {
                    "paragraph": "鄖人軍於蒲騷，將與隨、絞、州、蓼伐楚師。",
                    "zhushu": "鄖國，在江夏，雲杜縣東南，有鄖城。蒲騷，鄖邑。絞，國名。州國，在南郡華容縣東南。蓼國，今義陽𣗥陽縣東南湖陽城。鄖，音云。騷，音蕭，又音縿。絞，古卯切。蓼，音了，本或作鄝，同。夏，戸雅切。𣗥，紀力切。湖，音胡。"
                },
                {
                    "paragraph": "莫敖患之。",
                    "zhushu": "莫敖，楚官名，即屈瑕。敖，五刀切。"
                },
                {
                    "paragraph": "𨷵廉曰：“鄖人軍其郊，必不誡，且日虞四邑之至也。",
                    "zhushu": "虞，度也。四邑，隨、絞、州、蓼也。邑，亦國也。日，人逸切。度，待洛切。"
                },
                {
                    "paragraph": "君次於郊郢以禦四邑，",
                    "zhushu": "君，謂屈瑕也。郊郢，楚地。郢，以井切，又以政切。"
                },
                {
                    "paragraph": "我以銳師宵加於鄖。鄖有虞心而恃其城，",
                    "zhushu": "恃近其城。近，附近之近。"
                },
                {
                    "paragraph": "莫有𨷵志。若敗鄖師，四邑必離。”莫敖曰：“盍請濟師於王？”",
                    "zhushu": "盍，何不也。濟，益也。盍，戸臘切。濟，箋計切。"
                },
                {
                    "paragraph": "對曰：“師克在和，不在衆。商、周之不敵，君之所聞也。",
                    "zhushu": "商，紂也。周，武王也。傳曰：武王有亂臣十人，紂有億兆夷人。億，於力切。"
                },
                {
                    "paragraph": "成軍以出，又何濟焉？”莫敖曰：“卜之。”對曰：“卜以決疑，不疑何卜？”遂敗鄖師於蒲騷，卒盟而還。",
                    "zhushu": "卒盟貳、軫。"
                },
                {
                    "paragraph": "○鄭昭公之敗北戎也，",
                    "zhushu": "在六年。"
                },
                {
                    "paragraph": "齊人將妻之，昭公辭。祭仲曰：“必取之。君多内寵，子無大援，將不立。三公子皆君也。”",
                    "zhushu": "子突、子亹、子儀之母皆有寵。妻，七計切。下注同。援，於眷切。亹，亡匪切；本或作斖。"
                },
                {
                    "paragraph": "弗從。夏，鄭莊公卒。",
                    "zhushu": ""
                },
                {
                    "paragraph": "初，祭封人仲足有寵於莊公，",
                    "zhushu": "祭，鄭地，陳留長垣縣東北有祭城。封人，守封疆者，因以所守爲氏。疆，居良切。"
                },
                {
                    "paragraph": "莊公使爲𨜮。爲公娶鄧曼，生昭公，故祭仲立之。",
                    "zhushu": "曼，鄧姓。爲，于僞切。曼，音萬。"
                },
                {
                    "paragraph": "宋雍氏女於鄭莊公，曰雍姞，生厲公。",
                    "zhushu": "雍氏，姞姓，宋大夫也。以女妻人曰女。雍，於恭切。女，尼據切。注“曰女”同。姞，其吉切，又其秩切。"
                },
                {
                    "paragraph": "雍氏宗有寵於宋莊公，故誘祭仲而執之，",
                    "zhushu": "祭仲之如宋，非會非聘，見誘而以行人應命，應，應對之應。"
                },
                {
                    "paragraph": "曰：“不立突，將死。”亦執厲公而求賂焉。祭仲與宋人盟，以厲公歸而立之。",
                    "zhushu": ""
                },
                {
                    "paragraph": "秋，九月，丁亥，昭公奔衛。己亥，厲公立。",
                    "zhushu": "",
                    "type": 2
                },
                {
                    "paragraph": "經十有二年，春，正月。○夏，六月，壬寅，公會𣏌侯、莒子，盟于曲池。",
                    "zhushu": "曲池，魯地。魯國汶陽縣北有曲水亭。汶，音問。"
                },
                {
                    "paragraph": "○秋，七月，丁亥，公會宋公、燕人，盟于榖丘。",
                    "zhushu": "榖丘，宋地。燕人，南燕大夫。"
                },
                {
                    "paragraph": "○八月，壬辰，陳侯躍卒。",
                    "zhushu": "無傳。厲公也。十一年與魯大夫盟於折。不書葬，魯不會也。壬，長七月二十三日，書於八月，從赴。躍，羊略切。"
                },
                {
                    "paragraph": "○公會宋公于虚。",
                    "zhushu": "虚，宋地。虚，去魚切。"
                },
                {
                    "paragraph": "○冬，十有一月，公㑹宋公于龜。",
                    "zhushu": "龜，宋地。"
                },
                {
                    "paragraph": "○丙戌，公會鄭伯，盟于武父。",
                    "zhushu": "武父，鄭地。陳留濟陽縣東北有武父城。父，音甫。有父字者，皆同音甫。"
                },
                {
                    "paragraph": "○丙戌，衛侯晉卒。",
                    "zhushu": "無傳。重書丙戌，非義例，因史成文也。未同盟而赴以名。重，直用切，下同。"
                },
                {
                    "paragraph": "○十有二月，及鄭師伐宋。丁未，戰于宋。",
                    "zhushu": "旣書伐宋，又重書戰者，以見宋之無信也。莊十一年傳例曰：皆陳曰戰。尤其無信，故以獨戰爲文。見，賢遍切。陳，直覲切。",
                    "type": 2
                },
                {
                    "paragraph": "傳十二年，夏，盟于曲池，平𣏌、莒也。",
                    "zhushu": "隱四年，莒人伐𣏌。自是遂不平。"
                },
                {
                    "paragraph": "○公欲平宋、鄭。秋，公及宋公盟于句瀆之丘。",
                    "zhushu": "句瀆之丘，即榖丘也。宋以立厲公故，多責賂於鄭。鄭人不堪，故不平。句，古侯切。瀆，音豆。"
                },
                {
                    "paragraph": "宋成未可知也，故又會于虚。冬，又會于龜。宋公辭平，故與鄭伯盟于武父。",
                    "zhushu": "宋公貪鄭賂，故與公三會，而卒辭不與鄭平。"
                },
                {
                    "paragraph": "遂帥師而伐宋，戰焉，宋無信也。",
                    "zhushu": ""
                },
                {
                    "paragraph": "君子曰：“苟信不繼，盟無益也。詩云：“君子屢盟，亂是用長。”無信也。”",
                    "zhushu": "詩小雅。言無信故數盟，數盟則情䟽，情䟽而憾結，故云長亂。屢，力具切；本又作婁，音同。長，丁丈切。數，音朔，下同。憾，戸暗切。"
                },
                {
                    "paragraph": "○楚伐絞，軍其南門。莫敖屈瑕曰：“絞小而輕，輕則寡謀。請無扞采樵者以誘之。”",
                    "zhushu": "扞，衛也。樵，薪也。輕，遣政切。扞，戸且切。樵，在遥切。"
                },
                {
                    "paragraph": "從之。絞人獲三十人。",
                    "zhushu": "獲楚人也。"
                },
                {
                    "paragraph": "明日，絞人爭出，驅楚役徒於山中。楚人坐其北門，而覆諸山下，",
                    "zhushu": "坐，猶守也。覆，設伏兵而待之。覆，扶又切，注同。"
                },
                {
                    "paragraph": "大敗之，爲城下之盟而還。",
                    "zhushu": "城下盟，諸侯所深恥。"
                },
                {
                    "paragraph": "伐絞之役，楚師分渉於彭。",
                    "zhushu": "彭水，在新城昌魏縣。"
                },
                {
                    "paragraph": "羅人欲伐之，使伯嘉諜之，三廵數之。",
                    "zhushu": "羅，熊姓國，在冝城縣西山中，後徙南郡枝江縣。伯嘉，羅大夫。諜，伺也。巡，徧也。諜，徒恊切。數，色主切。枝，質而切。伺，音笥。徧，音遍。",
                    "type": 2
                },
                {
                    "paragraph": "經十有三年，春，二月，公會紀侯、鄭伯。己巳，及齊侯、宋公、衛侯、燕人戰。齊師、宋師、衛師、燕師敗績。",
                    "zhushu": "大崩曰敗績，例在荘十一年。或稱人，或稱師，史異辭也。衛宣公未葬，惠公稱侯以接鄰國，非禮也。"
                },
                {
                    "paragraph": "○三月，葬衛宣公。",
                    "zhushu": "無傳。"
                },
                {
                    "paragraph": "○夏，大水。",
                    "zhushu": "無傳。"
                },
                {
                    "paragraph": "○秋，七月。○冬，十月。",
                    "zhushu": "",
                    "type": 2
                },
                {
                    "paragraph": "傳十三年，春，楚屈瑕伐羅，鬭伯比送之。還，謂其御曰：“莫敖必敗。舉趾髙，心不固矣。”",
                    "zhushu": "趾，足也。"
                },
                {
                    "paragraph": "遂見楚子曰：“必濟師。”",
                    "zhushu": "難。言屈瑕將敗，故以益師諷諫。見，賢遍切。濟，箋詣切。難，乃旦切。諷，本亦作風，方鳯切。"
                },
                {
                    "paragraph": "楚子辭焉。",
                    "zhushu": "不解其旨，故拒之。解，戸買切。"
                },
                {
                    "paragraph": "入告夫人鄧曼。鄧曼曰：“大夫其非衆之謂，",
                    "zhushu": "鄧曼，楚武王夫人。言伯比意不在於益衆。"
                },
                {
                    "paragraph": "其謂君撫小民以信，訓諸司以德，而威莫敖以刑也。莫敖狃於蒲騷之役，將自用也，",
                    "zhushu": "狃，𢗗也。蒲騷役在十一年。狃，女乆切。𢗗，時丗切，又時設切。"
                },
                {
                    "paragraph": "必小羅。君若不鎭撫，其不設備乎？夫固謂君訓衆而好鎭撫之，",
                    "zhushu": "撫小民以信也。好，呼報切，又如字。"
                },
                {
                    "paragraph": "召諸司而勸之以令德，",
                    "zhushu": "訓諸司以德也。"
                },
                {
                    "paragraph": "見莫敖而告諸天之不假易也。",
                    "zhushu": "諸，之也。言天不借貸慢易之人，威莫敖以别也。易，以豉切。注同。借，子夜切。貸，他代切。慢，武諫切。"
                },
                {
                    "paragraph": "不然，夫豈不知楚師之盡行也？”楚子使頼人追之，不及。",
                    "zhushu": "頼國，在義陽隨縣。頼人，仕於楚者。盡，津忍切。此類可以意求。"
                },
                {
                    "paragraph": "莫敖使徇于師曰：“諫者有刑！”",
                    "zhushu": "徇，宣令也。徇，似俊切。"
                },
                {
                    "paragraph": "及鄢，亂次以濟，",
                    "zhushu": "鄢水，在襄陽冝城縣，入漢。鄢，於晚切，又於萬切。亂次以濟，本或作亂次以濟其水。"
                },
                {
                    "paragraph": "遂無次，且不設備。及羅，羅與盧戎兩軍之，",
                    "zhushu": "盧戎，南蠻。盧，如字，本或作“廬”，音同。"
                },
                {
                    "paragraph": "大敗之。莫敖縊于荒谷。羣帥囚于冶父",
                    "zhushu": "縊，自經也。荒谷、冶父，皆楚地。縊，一豉切。荒，如字，本或作“㐬”，音同。冶，音也。"
                },
                {
                    "paragraph": "以聽刑。楚子曰：“孤之罪也。”皆免之。○",
                    "zhushu": ""
                },
                {
                    "paragraph": "宋多責賂於鄭，",
                    "zhushu": "立突賂"
                },
                {
                    "paragraph": "鄭不堪命，故以紀、魯及齊與宋、衛、燕戰。不書所戰，後也。",
                    "zhushu": "公後地期而及其戰，故不書所戰之地。"
                },
                {
                    "paragraph": "○鄭人來請脩好。",
                    "zhushu": "好，呼報切。",
                    "type": 2
                },
                {
                    "paragraph": "經十有四年，春，正月，公會鄭伯于曹。",
                    "zhushu": "脩十二年武父之好，以曹地，曹與會。好，呼報切。與，音"
                },
                {
                    "paragraph": "預○無冰。",
                    "zhushu": "無傳，書時失。"
                },
                {
                    "paragraph": "○夏五。",
                    "zhushu": "不書月，闕文。"
                },
                {
                    "paragraph": "○鄭伯使其弟語來盟。○",
                    "zhushu": ""
                },
                {
                    "paragraph": "秋，八月，壬申，御廪災。",
                    "zhushu": "御廪，公所親耕以奉粢盛之倉也。天火曰災。例在宣十六年。廪，力錦切。"
                },
                {
                    "paragraph": "乙亥，甞。",
                    "zhushu": "先其時，亦過也。旣戒曰致齊御廪，雖災，苟不害嘉榖，則祭不應廢，故書以示法。先，悉薦切，又如字。齊，側皆切。"
                },
                {
                    "paragraph": "○冬，十有二月，丁巳，齊侯禄父卒。",
                    "zhushu": "無傳。隱六年盟於艾。"
                },
                {
                    "paragraph": "宋人以齊人、蔡人、衛人、陳人伐鄭。",
                    "zhushu": "凡師能左右之曰“以”。例在僖二十六年。",
                    "type": 2
                },
                {
                    "paragraph": "傳十四年，春，會于曹。曹人致餼，禮也。",
                    "zhushu": "熟曰饔，生曰餼。"
                },
                {
                    "paragraph": "夏，鄭子人來尋盟，且脩曹之會。",
                    "zhushu": "子人，即弟語也，其後爲子人氏。"
                },
                {
                    "paragraph": "○秋，八月，壬申，御廩災。乙亥，甞。書，不害也。",
                    "zhushu": "災其屋，救之則息，不及榖，故曰書不害。"
                },
                {
                    "paragraph": "○冬，宋人以諸侯伐鄭，報宋之戰也。",
                    "zhushu": "在十二年。"
                },
                {
                    "paragraph": "焚渠門，入，及大逵。",
                    "zhushu": "渠門，鄭城門。逵，道方九軌。逵，求龜切。"
                },
                {
                    "paragraph": "伐東郊，取牛首。",
                    "zhushu": "東郊，鄭郊。牛首，鄭邑。"
                },
                {
                    "paragraph": "以大宫之椽歸，爲盧門之椽。",
                    "zhushu": "大宫，鄭祖廟。盧門，宋城門。告伐而不告入取，故不書。大，音泰。椽，直專切，榱也。圎曰椽，方曰桶。說文云：周謂之椽，齊、魯謂之桷。",
                    "type": 2
                },
                {
                    "paragraph": "經十有五年，春，二月，天王使家父來求車。○三月乙未，天王崩。",
                    "zhushu": "無傳。桓王也。"
                },
                {
                    "paragraph": "○夏四月己巳，葬齊僖公。",
                    "zhushu": "無傳。"
                },
                {
                    "paragraph": "○五月，鄭伯突出奔蔡。",
                    "zhushu": "突旣篡立，權不足以自固，又不能𠋣任蔡仲，反與小臣造賊盜之計，故以自奔爲文，罪之也。例在昭三年。𠋣，於綺切。"
                },
                {
                    "paragraph": "○鄭丗子忽復歸于鄭。",
                    "zhushu": "忽實居君位，故今還以復其位之例爲文也。稱丗子者，忽爲大子，有母氏之寵，宗卿之援，有功於諸侯，此大子之盛者也。而守介節以失大國之助，知三公子之彊，不從祭仲之言，脩小善，潔小行，從匹夫之仁，忘社稷之大計，故君子謂之善自爲謀，言不能謀國也。父卒而不能自君，鄭人亦不君之。岀則降名以赴，入則逆以大子之禮，始於見逐，終於見殺。三公子更立，亂鄭國者，實忽之由。復歸例在成十八年。介，音界。行，下孟切。更，音庚。"
                },
                {
                    "paragraph": "○許叔入于許。",
                    "zhushu": "許叔，莊公弟也。隱十一年，鄭使許大夫奉許叔居許東偏。鄭荘公旣卒，刁入居位，許人嘉之，以字告也。叔本不去國，雖稱入，非國逆例。"
                },
                {
                    "paragraph": "○公會齊侯于艾。○",
                    "zhushu": ""
                },
                {
                    "paragraph": "邾人、牟人、葛人來朝。",
                    "zhushu": "無傳。三人皆附庸之丗子也。其君應稱名，故其子降稱人。牟國，今泰山牟縣。葛國，在梁國寧陵縣東北。牟，亡侯切。"
                },
                {
                    "paragraph": "○秋，九月，鄭伯突入于櫟。",
                    "zhushu": "櫟，鄭别都也，今河南陽翟縣。未得國，直書“入”，無義例也。櫟，音歷。翟，徒歷切。"
                },
                {
                    "paragraph": "○冬，十有一月，公㑹宋公、衛侯、陳侯于袲，伐鄭。",
                    "zhushu": "袲，宋地，在沛國相縣西南。先行會禮而後伐也。袲，昌氏切。相，息亮切。",
                    "type": 2
                },
                {
                    "paragraph": "傳十五年，春，天王使家父來求車，非禮也。諸侯不貢車服，",
                    "zhushu": "車服，上之所以賜下。"
                },
                {
                    "paragraph": "天子不私求財。",
                    "zhushu": "諸侯有常職貢。"
                },
                {
                    "paragraph": "○祭仲專，鄭伯患之，使其壻雍糾殺之。將享諸郊，雍姫知之，謂其母曰：“父與夫孰親？”其母曰：“人盡夫也，父一而已，胡可比也？”",
                    "zhushu": "婦人在室則天父，出則天夫。女以爲疑，故母以所生爲本解之。"
                },
                {
                    "paragraph": "遂告祭仲曰：“雍氏舎其室，而將享子於郊，吾惑之，以告。”祭仲殺雍糾，尸諸周氏之汪。",
                    "zhushu": "汪，池也。周氏，鄭大夫。殺而暴其尸以示戮也。舍，音捨。汪，烏黄切。暴，歩卜切。"
                },
                {
                    "paragraph": "公載以岀，",
                    "zhushu": "愍其見殺，故載其尸共出國。"
                },
                {
                    "paragraph": "曰：“謀及婦人，冝其死也。”○夏，厲公出奔蔡。○六月乙亥，昭公入。○許叔入于許。○",
                    "zhushu": ""
                },
                {
                    "paragraph": "公會齊侯于艾，謀定許也。○",
                    "zhushu": ""
                },
                {
                    "paragraph": "秋，鄭伯因櫟人殺檀伯，而遂居櫟。",
                    "zhushu": "檀伯，鄭守櫟大夫。檀，徒干切。"
                },
                {
                    "paragraph": "○冬，㑹于袲，謀伐鄭，將納厲公也。弗克而還。",
                    "zhushu": "",
                    "type": 2
                },
                {
                    "paragraph": "經十有六年，春，正月，公會宋公、蔡侯、衛侯于曹。○",
                    "zhushu": ""
                },
                {
                    "paragraph": "夏，四月，公㑹宋公、衛侯、陳侯、蔡侯伐鄭。",
                    "zhushu": "春旣謀之，今書會者，魯諱議納不正。蔡常在衛上，今序陳下，蓋後至。"
                },
                {
                    "paragraph": "○秋，七月，公至自伐鄭。",
                    "zhushu": "用飮至之禮，故書。"
                },
                {
                    "paragraph": "○冬，城向。",
                    "zhushu": "傳曰：“書，時也。”而下有十一月，舊說因謂傳誤。此城向亦俱是十一月，伹本事異，各隨本而書之耳。經書“夏，叔弓如滕”，“五月，葬滕成公”。傳云：“五月，叔弓如滕。”即知但稱時者，未必與下月異也。又推校此年，閏在六月，則月却而節前，水星可在十一月而正也。詩云：“定之方中，作于楚宫。”此未正中也。功役之事，皆揔指天象，不與言歷數同也。故傳之釋經，皆通言一時，不月别。向，失亮切。定，丁佞切。"
                },
                {
                    "paragraph": "○十有一月，衛侯朔出奔齊。",
                    "zhushu": "惠公也。朔讒𡚻取國，故不言二公子逐，罪之也。",
                    "type": 2
                },
                {
                    "paragraph": "傳十六年，春正月，會于曹，謀伐鄭也。",
                    "zhushu": "前年冬，謀納厲公不克，故復更謀。復，扶又切。"
                },
                {
                    "paragraph": "○夏，伐鄭。○",
                    "zhushu": ""
                },
                {
                    "paragraph": "秋，七月，公至自伐鄭，以飮至之禮也。冬，城向。書，時也。○",
                    "zhushu": ""
                },
                {
                    "paragraph": "初，衛宣公烝於夷姜，生急子，",
                    "zhushu": "夷姜，宜公之庶母也。上淫曰烝。烝，之承切。急，如字，詩作伋。上，時掌切，一音如字。"
                },
                {
                    "paragraph": "屬諸右公子。爲之娶於齊，而美，公取之。生壽及朔，屬壽於左公子。",
                    "zhushu": "左右媵之子，因以爲號。屬，音燭，下同。爲，于僞切。"
                },
                {
                    "paragraph": "夷姜縊，",
                    "zhushu": "失寵而自經死。"
                },
                {
                    "paragraph": "宣姜與公子朔𡚻急子。",
                    "zhushu": "宣姜，宣公所取急子之妻。𡚻，會其過惡。構，古豆切。會，古外切。"
                },
                {
                    "paragraph": "公使諸齊，使盗待諸華，將殺之。",
                    "zhushu": "莘。衛地，陽平縣西北有莘亭。使，所吏切。莘，所巾切。"
                },
                {
                    "paragraph": "壽子告之，使行。",
                    "zhushu": "行，去也。"
                },
                {
                    "paragraph": "不可，曰：“棄父之命，惡用子矣？",
                    "zhushu": "惡，安也。惡，音烏，注同。"
                },
                {
                    "paragraph": "有無父之國則可也。”及行，飲以酒。壽子載其旌以先，盗殺之。急子至，曰：“我求之也，此何罪？請殺我乎！”又殺之。二公子故怨惠公。",
                    "zhushu": ""
                },
                {
                    "paragraph": "十一月，左公子洩、右公子職立公子黔牟。",
                    "zhushu": "黔牟，羣公子。飲以酒，於鴆切。一本“以”作“之”。洩，息列切。黔，其廉切，又音琴。"
                },
                {
                    "paragraph": "惠公奔齊。",
                    "zhushu": "",
                    "type": 2
                },
                {
                    "paragraph": "經十有七年，春，正月，丙辰，公會齊侯、紀侯，盟于黃。",
                    "zhushu": "黄，齊地。"
                },
                {
                    "paragraph": "○二月丙午，公會邾儀人，盟于趡。",
                    "zhushu": "趡，魯地。稱字，義與蔑盟同。二月無丙午，丙午，三月四日也。日月必有誤。趡，翠軌切。"
                },
                {
                    "paragraph": "○夏，五月，丙午，及齊師戰于奚。",
                    "zhushu": "奚，魯地。皆陳曰戰。陳，直覲切。"
                },
                {
                    "paragraph": "○六月，丁丑，蔡侯封人卒。",
                    "zhushu": "十一年，大夫盟于折。"
                },
                {
                    "paragraph": "○秋，八月，蔡季自陳歸于蔡。",
                    "zhushu": "李，蔡侯弟也。言歸，爲陳所納。"
                },
                {
                    "paragraph": "○癸巳，葬蔡桓侯。",
                    "zhushu": "無傳。稱侯，蓋謬誤。三月而葬，速。"
                },
                {
                    "paragraph": "○及宋人、衛人伐邾。○冬，十月，朔，日有食之。",
                    "zhushu": "甲乙者，歷之紀也。晦朔者，日月之存會也。日食不可以不存晦朔，晦朔須甲乙而可推，故日食必以書朔日爲例。",
                    "type": 2
                },
                {
                    "paragraph": "傳十七年，春，盟于黃，平齊、紀，且謀衛故也。",
                    "zhushu": "齊欲滅紀，衛逐其君。"
                },
                {
                    "paragraph": "○及邾儀父盟于趡，㝷滅之盟也。",
                    "zhushu": "蔑盟在隱元年。"
                },
                {
                    "paragraph": "○夏，及齊師戰于奚，疆事也。",
                    "zhushu": "爭疆界也。疆，居良切，注及下皆同。"
                },
                {
                    "paragraph": "於是齊人侵魯疆，疆吏來告。公曰：“疆埸之事，慎守其一，而備其不虞。",
                    "zhushu": "虞，度也。不度，猶不意也。埸，音亦。度，待洛切，下同。"
                },
                {
                    "paragraph": "姑盡所備焉。事至而戰，又何謁焉？”",
                    "zhushu": "齊背盟而來，公以信待，故不書侵伐。背，音佩，下同。"
                },
                {
                    "paragraph": "○蔡桓侯卒。蔡人召蔡季于陳。",
                    "zhushu": "桓侯無子，故召季而立之。季内得國人之望，外有諸侯之助，故書字以善得衆，稱“歸”以明外納。"
                },
                {
                    "paragraph": "秋，蔡季自陳歸于蔡，蔡人嘉之也。",
                    "zhushu": "嘉之，故以字告。"
                },
                {
                    "paragraph": "○伐邾，宋志也。",
                    "zhushu": "邾、宋爭疆，魯從宋志，背趡之盟。"
                },
                {
                    "paragraph": "○冬，十月，朔，日有食之。不書日，官失之也。天子有日官，諸侯有日御。",
                    "zhushu": "日官、日御，典歷數者。"
                },
                {
                    "paragraph": "日官居卿以底日，禮也。",
                    "zhushu": "日官，天子掌歷者，不在六卿之數，而位從卿，故言居卿也。底，平也，謂平歷數。底，音旨，下同。"
                },
                {
                    "paragraph": "日御不失日，以授百官于朝。",
                    "zhushu": "日官平歷以班諸侯，諸侯奉之，不失天時，以授百官。"
                },
                {
                    "paragraph": "○初，鄭伯將以髙渠彌爲𨜮，昭公惡之，固諫，不聽。昭公立，懼其殺己也，辛卯，弑昭公而立公子亹。",
                    "zhushu": "公子亹，昭公弟。惡，烏路切，下及注“所惡”皆同。亹，音尾。"
                },
                {
                    "paragraph": "君子謂：“昭公知所惡矣。”公子達曰：",
                    "zhushu": "公子達，魯大夫。"
                },
                {
                    "paragraph": "“髙伯其爲戮乎！復惡已甚矣。”",
                    "zhushu": "復，重也。本爲昭公所惡，而復弑君，重爲惡也。復，扶又切，注同。一音服，則乖注意。重，直用切，下同。",
                    "type": 2
                },
                {
                    "paragraph": "經十有八年，春，王正月，公㑹齊侯于濼。",
                    "zhushu": "濼水在濟南歷城縣西北入濟。濼，盧篤切，又力角切，一音洛；說文匹沃切。"
                },
                {
                    "paragraph": "○公與夫人姜氏遂如齊。",
                    "zhushu": "公本與夫人俱行，至濼，公與齊侯行會禮，故先書會濼。旣會而相隨至齊，故曰遂。"
                },
                {
                    "paragraph": "○夏，四月，丙子，公薨于齊。",
                    "zhushu": "不言𢦤，諱之也。𢦤例在宣十八年。戕，在良切。"
                },
                {
                    "paragraph": "○丁酉，公之䘮至自齊。",
                    "zhushu": "無傳。告廟也。丁酉，五月一日，有日而無月。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，十有二月，己丑，葬我君桓公。",
                    "zhushu": "無傳。九月乃葬，緩慢也。",
                    "type": 2
                },
                {
                    "paragraph": "傳十八年，春，公將有行，遂與姜氏如齊。",
                    "zhushu": "始議行事。"
                },
                {
                    "paragraph": "申繻曰：“女有家，男有室，無相瀆也，謂之有禮。易此，必敗。”",
                    "zhushu": "女安夫之家，夫安妻之室，違此則爲瀆。今公将姜氏如齊，故知其當致禍亂。瀆，徒木切。"
                },
                {
                    "paragraph": "公會齊侯于濼，遂及文姜如齊。齊侯通焉。公謪之，",
                    "zhushu": "謫，譴也。謫，直革切。譴，遣戰切。"
                },
                {
                    "paragraph": "以告。",
                    "zhushu": "夫人告齊侯。"
                },
                {
                    "paragraph": "○夏，四月，丙子，享公。",
                    "zhushu": "齊侯爲公設享燕之禮。爲，于僞切。"
                },
                {
                    "paragraph": "使公子彭生乗公，公薨于車。",
                    "zhushu": "上車曰乗。彭生多力，拉公幹而殺之。乗，如字，又純證切。上，時掌切。拉，立答切。幹，古旦切。"
                },
                {
                    "paragraph": "○魯人告于齊曰：“寡君畏君之威，不敢寧居，來脩舊好。禮成而不反，無所歸咎，惡於諸侯。請以彭生除之。”",
                    "zhushu": "除耻辱之惡也。好，呼報切。咎，其九切。"
                },
                {
                    "paragraph": "○齊人殺彭生。",
                    "zhushu": "不書，非𨜮。"
                },
                {
                    "paragraph": "○秋，齊侯師于首止，",
                    "zhushu": "陳師首止，討鄭弑君也。首止，衛地，陳留襄邑縣東南有首郷。"
                },
                {
                    "paragraph": "子亹會之，高渠彌相。",
                    "zhushu": "不知齊欲討已。相，息亮切切。"
                },
                {
                    "paragraph": "七月，戊戍，齊人殺子亹而轘高渠彌。",
                    "zhushu": "車裂曰轘。轘，音患。"
                },
                {
                    "paragraph": "祭仲逆鄭子于陳而立之。",
                    "zhushu": "鄭子，昭公弟子儀也。"
                },
                {
                    "paragraph": "是行也，𥙊仲知之，故稱疾不往。人曰：“祭仲以知免。”仲曰：“信也。”",
                    "zhushu": "時人譏𥙊仲失忠臣之節。仲以子亹爲渠彌所立，本旣不正，又不能固位安民，冝其見除，故即而然譏者之言，以明本意。知，音智，又如字。"
                },
                {
                    "paragraph": "○周公欲弑莊王而立王子克。",
                    "zhushu": "莊王，桓王大子。王子克，莊王弟子儀。弒，申志切。"
                },
                {
                    "paragraph": "辛伯告王，遂與王殺周公黒肩。王子克奔燕。",
                    "zhushu": "辛伯，周大夫。"
                },
                {
                    "paragraph": "初，子儀有寵於桓王，桓王屬諸周公。辛伯諫曰：“並后，",
                    "zhushu": "妾如后。屬，音燭。"
                },
                {
                    "paragraph": "匹嫡，",
                    "zhushu": "庻如嫡。嫡，丁歴切，注同。"
                },
                {
                    "paragraph": "兩政，",
                    "zhushu": "臣擅命，擅，市戰切。"
                },
                {
                    "paragraph": "耦國，",
                    "zhushu": "都如國。"
                },
                {
                    "paragraph": "亂之本也。”周公弗從，故及。",
                    "zhushu": "及於難也。"
                }
            ]
        },
        {
            "name": "莊公第三",
            "paragraphs": [
                {
                    "paragraph": "莊公第三",
                    "zhushu": "莊公名同，桓公子，母姜。謚法：勝敵克亂曰壯。",
                    "type": 1
                },
                {
                    "paragraph": "經元年，春，王正月。○三月，夫人孫于齊。",
                    "zhushu": "夫人，荘公母也。魯人責之，故出奔。内諱奔，謂之“孫”，猶孫讓而去。孫，本亦作遜，音同。注及傳同。"
                },
                {
                    "paragraph": "○夏，單伯送王姬。",
                    "zhushu": "無傳。單伯，天子𨜮也。單，采地；伯，爵也。王將嫁女于齊，旣命魯爲主，故單伯送女，不稱使也。王姬不稱字，以王爲尊，且别於内女也。天子嫁女於諸侯，使同姓諸侯主之，不親昏，尊卑不敵。單音善。采，七代切。别，彼列切。"
                },
                {
                    "paragraph": "○秋，築王姬之館于外。",
                    "zhushu": "公在諒闇，慮齊侯當親迎，不忍便以禮接於廟，又不敢逆王命，故築舍於外。諒音梁，又音亮。迎，魚敬切。"
                },
                {
                    "paragraph": "○冬，十月，乙亥，陳侯林卒。",
                    "zhushu": "無傳。未同盟而赴以名。"
                },
                {
                    "paragraph": "○王使榮叔來錫桓公命。",
                    "zhushu": "無傳。榮叔，周大夫。榮，氏；叔，字；錫，賜也。追命桓公，襃稱其徳，若昭七年王追命衛襄之比。比，必利切。"
                },
                {
                    "paragraph": "○王姫歸于齊。",
                    "zhushu": "無傳。不書逆，公不與接。"
                },
                {
                    "paragraph": "○齊師遷紀郱、鄑、郚。",
                    "zhushu": "無傳。齊欲滅紀，故徙其三邑之民而取其地。郱在東莞臨朐縣東南。郚在朱虚縣東南。北海都昌縣西有訾城。郱，蒲丁切。鄑，子斯切。郚，音吾。朐，其俱切。訾，子簛切。",
                    "type": 2
                },
                {
                    "paragraph": "傳元年，春，不稱即位，文姜出故也。",
                    "zhushu": "文姜與桓俱行，而桓爲齊所殺，故不敢還。莊公父弑母出，故不忍行即位之禮。據文姜未還，故傳稱文姜出也。姜於是感公意而還。不書，不告廟。殺，音試，又如字。"
                },
                {
                    "paragraph": "○三月，夫人孫于齊。不稱姜氏，絕不爲親，禮也。",
                    "zhushu": "姜氏，齊姓。於文姜之義，冝與齊絶，而復奔齊，故於其奔，去“姜氏”以示義。復，扶又切。去，起吕切。"
                },
                {
                    "paragraph": "○秋，築王姫之館于外。爲外，禮也。",
                    "zhushu": "齊彊魯弱，又委罪於彭生，魯不能讎齊，然喪制未闋，故異其禮，得禮之變。闋，苦穴切。",
                    "type": 2
                },
                {
                    "paragraph": "經二年，春，王二月，葬陳莊公。",
                    "zhushu": "無傳。魯往會之，故書。例在昭六年。"
                },
                {
                    "paragraph": "○夏，公子慶父帥師伐於餘丘。",
                    "zhushu": "無傳。於餘丘，國名也。荘公時年十五，則慶父莊公庶兄。"
                },
                {
                    "paragraph": "○秋，七月，齊王姫卒。",
                    "zhushu": "無傳。魯爲之主，比之内女。"
                },
                {
                    "paragraph": "○冬，十有二月，夫人姜氏會齊侯于禚。",
                    "zhushu": "夫人有不以禮，故還皆不書，不告廟也。禚，齊地。禚，諸若切。"
                },
                {
                    "paragraph": "○乙酉，宋公馮卒。",
                    "zhushu": "無傳。再與桓同盟。馮，皮冰切。",
                    "type": 2
                },
                {
                    "paragraph": "傳二年，冬，夫人姜氏會齊侯于禚。書，姦也。",
                    "zhushu": "文姜前與公俱如齊，後懼而出奔，至此始與齊好會。會非夫人之事，顯然書之。傳曰：“書姦，姦在夫人。”文姜此年出會，其義皆同。好，呼報切。",
                    "type": 2
                },
                {
                    "paragraph": "經三年，春，王正月，溺會齊師伐衛。",
                    "zhushu": "溺，魯大夫。疾其專命而行，故去氏。溺，乃狄切。去，起吕切。"
                },
                {
                    "paragraph": "○夏，四月，葬宋莊公。",
                    "zhushu": "無傳。"
                },
                {
                    "paragraph": "○五月，葬桓王。○",
                    "zhushu": ""
                },
                {
                    "paragraph": "秋，紀季以酅入于齊。",
                    "zhushu": "季，紀侯弟。酅，紀邑，在齊國東安平縣。齊欲滅紀，故季以邑入齊爲附庸。先祀不廢，社稷有奉，故書字貴之。酅，戸圭切，本又非攜。"
                },
                {
                    "paragraph": "○冬，公次于滑。",
                    "zhushu": "滑，鄭地，在陳留襄邑縣西北。傳例曰：凡師過信爲次。兵未有所加，所次則書之。旣書兵所加，則不書其所次，以事爲冝，非虚次。滑，乎八切，又于八切。",
                    "type": 2
                },
                {
                    "paragraph": "傳三年，春，溺會齊師伐衛”，疾之也。",
                    "zhushu": "傳重盟上例。重，直用切。"
                },
                {
                    "paragraph": "○夏五月，葬桓王”，緩也。",
                    "zhushu": "以相十五年三月崩，七年乃葬，故曰緩。"
                },
                {
                    "paragraph": "○秋，紀季以酅入于”，有紀於是乎始判。",
                    "zhushu": "判，分也。言分爲附庸始於此。"
                },
                {
                    "paragraph": "○冬，公次于滑”，將會鄭伯，謀紀故也。鄭伯辭以難。",
                    "zhushu": "厲公在櫟故。難，乃且切。櫟，音歷，或音書灼切。"
                },
                {
                    "paragraph": "凡師一宿爲舍，再宿爲信，過信爲次。",
                    "zhushu": "爲經書次例也。舍、宿不書，輕也。言凡師，通君臣。",
                    "type": 2
                },
                {
                    "paragraph": "經四年，春，王二月，夫人姜氏享齊侯于祝丘。",
                    "zhushu": "無傳。享，食也。兩君相見之禮，非夫人所用，直書以見其失。祝丘，魯地。食，音嗣，又如字，本或作會。見，賢遍切。"
                },
                {
                    "paragraph": "○三月，紀伯姬卒。",
                    "zhushu": "無傳。隱二年裂繻所逆者。内女唯諸侯夫人卒葬皆書，恩成於敵禮。"
                },
                {
                    "paragraph": "○夏，齊侯、陳侯、鄭伯遇于垂。",
                    "zhushu": "無傳。"
                },
                {
                    "paragraph": "○紀侯大去其國。",
                    "zhushu": "以國與季，季奉社稷，故不言滅。不見迫逐，故不言奔。大去者，不反之謂。"
                },
                {
                    "paragraph": "○六月，齊侯葬紀伯姫。",
                    "zhushu": "無傳。紀季入酅，爲齊附庸，而紀侯大去其國。齊侯加禮初附，以崇厚義，故攝伯姫之喪，而以紀國夫人禮葬之。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，公及齊人狩于禚。",
                    "zhushu": "無傳。公越竟與齊微者俱狩，失禮可知。狩，手又切。竟，音境。",
                    "type": 2
                },
                {
                    "paragraph": "傳四年，春，王三月，楚武王荆尸，授師孑焉，以伐隨。",
                    "zhushu": "尸，陳也。荆，亦楚也。更爲楚陳兵之法。揚雄方言：孑者，㦸也。然則楚始於此參用㦸爲陳。孑，吉熟切。陳，直覲切。"
                },
                {
                    "paragraph": "將齊，入告夫人鄧曼曰：“余心蕩。”",
                    "zhushu": "將授兵於廟，故齊。蕩，動散也。齊，側皆切。"
                },
                {
                    "paragraph": "鄧曼歎曰：“王禄盡矣。盈而蕩，天之道也。先君其知之矣，故臨武事，將發大命，而蕩王心焉。",
                    "zhushu": "楚爲小國，僻陋在夷。至此武王姑起其衆，僭號稱王，陳兵授師，志意盈滿，臨齊而散。故鄧曼以天地鬼神爲徴應之符。僻，匹亦切。僭，子念切。應，應對之應。"
                },
                {
                    "paragraph": "若師徒無虧，王薨於行，國之福也。”",
                    "zhushu": "王薨於行，不死於敵。"
                },
                {
                    "paragraph": "王遂行，卒於樠木之下。",
                    "zhushu": "樠木，木名。樠，郎蕩切，又莫昆切，又武元切。"
                },
                {
                    "paragraph": "令尹鬭祁、莫敖屈重除道梁溠，營軍臨隨。隨人懼，行成。",
                    "zhushu": "待秘王喪，故爲竒兵，更開直道。溠水，在義陽厥縣西，東南入鄖水。梁，橋也。隨人不意其至，故懼而行成。重，直用切，又直容切。溠，髙貴郷公音側嫁切，水名。　林壯加切。鄖，音云，或作貟。"
                },
                {
                    "paragraph": "莫敖以王命入盟隨侯，且請爲會於漢汭而還。",
                    "zhushu": "汭，内也，謂漢西。汭，如銳切。水曲曰汭。"
                },
                {
                    "paragraph": "濟漢而後發喪。",
                    "zhushu": ""
                },
                {
                    "paragraph": "紀侯不能下齊，以與紀季。",
                    "zhushu": "不能降屈事齊，盡以國與季，明季不叛。下，遐嫁切。"
                },
                {
                    "paragraph": "夏，紀侯大去其國，違齊難也。",
                    "zhushu": "違，辟也。難，乃旦切。",
                    "type": 2
                },
                {
                    "paragraph": "經五年，春，王正月。○",
                    "zhushu": ""
                },
                {
                    "paragraph": "夏，夫人姜氏如齊師。",
                    "zhushu": "無傳。書姦。"
                },
                {
                    "paragraph": "○秋，郳犂來來朝。",
                    "zhushu": "附庸國也。東海昌慮縣東北有郳城。犂來，名。郳，五𠔃切，國名，後爲小邾。犂，力𠔃切。慮，如字，又力於切。"
                },
                {
                    "paragraph": "冬，公會齊人、宋人、陳人、蔡人伐衛。",
                    "zhushu": "",
                    "type": 2
                },
                {
                    "paragraph": "傳五年，秋，郳犂來來朝。名，未王命也。",
                    "zhushu": "未受爵命爲諸侯，傳發附庸稱名例也。其後數從齊桓以尊周室，王命以爲小邾子。數，音朔。"
                },
                {
                    "paragraph": "○冬，伐衛，納惠公也。",
                    "zhushu": "惠公，朔也，桓十六年出奔齊。",
                    "type": 2
                },
                {
                    "paragraph": "經六年，春，王正月，王人子突救衛。",
                    "zhushu": "王人，王之微官也。雖官卑而見授以大事，故稱人而又稱字。"
                },
                {
                    "paragraph": "○夏，六月，衛侯朔入于衛。",
                    "zhushu": "朔爲諸侯所納，不稱歸而以國逆爲文，朔懼失衆心，以國逆告也。歸、入例在成十八年。"
                },
                {
                    "paragraph": "○秋，公至自伐衛。",
                    "zhushu": "無傳。告於廟也。"
                },
                {
                    "paragraph": "○螟。",
                    "zhushu": "無傳。爲災。螟，亡丁切。"
                },
                {
                    "paragraph": "○冬，齊人來歸衛俘。",
                    "zhushu": "公羊、榖梁經、傳皆言“衛寶”，此傳亦言“寳”，唯此經言“俘”，疑經誤。俘，囚也。俘，芳夫切。",
                    "type": 2
                },
                {
                    "paragraph": "傳六年，春，王人救衛。",
                    "zhushu": ""
                },
                {
                    "paragraph": "夏，衛侯入，放公子黔牟于周，放寗跪于秦，殺左公子洩、右公子職，",
                    "zhushu": "寗跪，衛大夫。宥之以逺曰放。寗，乃定切。跪，其毀切。宥，音又。"
                },
                {
                    "paragraph": "乃即位。",
                    "zhushu": ""
                },
                {
                    "paragraph": "君子以二公子之立黔牟爲不度矣。夫能固位者，必度於本末，而後立𠂻焉。不知其本，不謀；知本之不枝，弗彊。",
                    "zhushu": "本末，終始也。𠂻，節適也。譬之樹木，本弱者其枝必披，非人力所能彊成。度，待洛切。𠂻，丁仲切。注同。王，音忠。彊，其丈切。注同。披，普靡切，又普知切。"
                },
                {
                    "paragraph": "詩云：“本枝百丗。”",
                    "zhushu": "詩大雅。言文王本枝俱茂，蕃滋百丗也。蕃，音煩。"
                },
                {
                    "paragraph": "○冬，齊人來歸衛寳，文姜請之也。",
                    "zhushu": "公親與齊共伐衛，事畢而還。文姜淫於齊侯，故求其所獲珍寳，使以歸魯，欲說魯以謝慙。國，音悅。"
                },
                {
                    "paragraph": "○楚文王伐申，過鄧。鄧祁侯曰：“吾甥也。”",
                    "zhushu": "祁，謚也。姊妹之子曰甥。祁，巨支切；字林：上尸切。"
                },
                {
                    "paragraph": "止而享之。騅甥、耼甥、養甥請殺楚子，",
                    "zhushu": "皆鄧甥仕於舅氏也。騅，音隹。"
                },
                {
                    "paragraph": "鄧侯弗許。三甥曰：“亡鄧國者，必此人也。若不早圖，後君噬齊。",
                    "zhushu": "若齧腹齊，喻不可及。噬，市制切。齊，粗𠔃切。齧，五結切。"
                },
                {
                    "paragraph": "其及圖之乎！圖之，此爲時矣。”鄧侯曰：“人將不食吾餘。”",
                    "zhushu": "言自害其甥，必爲人所賤。"
                },
                {
                    "paragraph": "對曰：“若不從三臣，抑社稷實不血食，而君焉取餘？”",
                    "zhushu": "言君無復餘。焉，於䖍切。復，扶又切。"
                },
                {
                    "paragraph": "弗從。還年，楚子伐鄧。",
                    "zhushu": "伐申還之年。"
                },
                {
                    "paragraph": "十六年，楚復伐鄧，滅之。",
                    "zhushu": "魯莊公十六年，楚終彊盛。爲經書楚事張本。",
                    "type": 2
                },
                {
                    "paragraph": "經七年，春，夫人姜氏會齊侯于防。",
                    "zhushu": "防，魯地。"
                },
                {
                    "paragraph": "○夏，四月，辛卯，夜，𢘆星不見。",
                    "zhushu": "𢘆，常也，謂常見之星。辛卯，四月五日，月光尚微，蓋時無雲，日光不以昏没。見，賢遍切。注及傳皆同。"
                },
                {
                    "paragraph": "夜中，星隕如雨。",
                    "zhushu": "如，而也。夜半乃有雲，星落而且雨，其數多，皆記異也。日光不匿，𢘆星不見，而云“夜中”者，以水漏知之。夜中，夜半也，丁仲切，又如字。隕，于閔切，落也。匿，女力切。"
                },
                {
                    "paragraph": "○秋，大水。",
                    "zhushu": "無傳。"
                },
                {
                    "paragraph": "○無麥、苗。",
                    "zhushu": "今五月，周之秋。平地水出，漂殺熟麥及五稼之苗。漂，匹妙切，又匹遙切。"
                },
                {
                    "paragraph": "○冬，夫人姜氏會齊侯于穀。",
                    "zhushu": "無傳。榖，齊地，今齊北榖城縣。",
                    "type": 2
                },
                {
                    "paragraph": "傳七年，春，文姜會齊侯于防，齊志也。",
                    "zhushu": "文姜數與齊侯會，至齊地則姦發，夫人至魯地則齊侯之志，故傳略舉二端以言之。數，音朔。"
                },
                {
                    "paragraph": "○夏，桓星不見，夜明也。星隕如雨，與雨偕也。",
                    "zhushu": "偕，俱也。偕，音皆。"
                },
                {
                    "paragraph": "○秋，無麥、苗，不害嘉榖也。",
                    "zhushu": "黍稷尚可更種，故曰不害嘉榖。",
                    "type": 2
                },
                {
                    "paragraph": "經八年，春，王正月，師次于郎，以俟陳人、蔡人。",
                    "zhushu": "無傳。期共伐郕，陳、蔡不至，故駐師于郎以待之。"
                },
                {
                    "paragraph": "○甲午，治兵。",
                    "zhushu": "治兵於廟，習號令，將以圍郕。"
                },
                {
                    "paragraph": "○夏，師及齊師圍郕，郕降于齊師。",
                    "zhushu": "二國同討，而齊獨納郕。降，戸江切，傳皆同。"
                },
                {
                    "paragraph": "○秋，師還。",
                    "zhushu": "時史善公克已復禮，全軍而還，故特書師還。"
                },
                {
                    "paragraph": "○冬，十有一月，癸未，齊無知弑其君諸兒。",
                    "zhushu": "稱臣，臣之罪也。兒，如字，一音五𠔃切。",
                    "type": 2
                },
                {
                    "paragraph": "傳八年，春，治兵于廟，禮也。",
                    "zhushu": ""
                },
                {
                    "paragraph": "夏，師及齊師圍郕，郕降于齊師。仲慶父請伐齊師。",
                    "zhushu": "齊不與。魯共其功，故欲伐之。"
                },
                {
                    "paragraph": "公曰：“不可。我實不德，齊師何罪？罪我之由。夏書曰：“臯陶邁種德，",
                    "zhushu": "夏書，逸書也。稱臯陶能勉種德。邁，勉也。夏，戸雅切，後放此。陶，音遙。"
                },
                {
                    "paragraph": "德乃降。”姑務脩德，以待時乎。”",
                    "zhushu": "言苟有德，乃爲人所降服。姑，且也。"
                },
                {
                    "paragraph": "秋，師還。君子是以善魯莊公。",
                    "zhushu": "傳言經所以即用舊史之文。"
                },
                {
                    "paragraph": "○齊侯使連稱、管至父戍葵丘。",
                    "zhushu": "連稱、管至父，皆齊大夫。戍，守也。葵丘，齊地，臨湽縣西有地名葵丘。稱，尺證切，又如字。"
                },
                {
                    "paragraph": "𤓰時而往，曰：“及𤓰而代。”期戍，公問不至。",
                    "zhushu": "問，命也。期，音基，本亦作朞。"
                },
                {
                    "paragraph": "請代，弗許。故謀作亂。",
                    "zhushu": ""
                },
                {
                    "paragraph": "僖公之母弟曰夷仲年，生公孫無知，有寵於僖公，衣服禮秩如□，",
                    "zhushu": "適大子，適，丁歷切。"
                },
                {
                    "paragraph": "襄公絀之。二人因之以作亂。",
                    "zhushu": "二人，連稱、管至父。絀，勑律切。"
                },
                {
                    "paragraph": "連稱有從妹在公宫，無寵，使間公，",
                    "zhushu": "伺公之間𨻶。從，才用切，下“從者”同。間，如字，注同。或古莧切，非。"
                },
                {
                    "paragraph": "曰：“捷，吾以女爲夫人。”",
                    "zhushu": "捷，克也，宣無知之言。捷，在接切。女，音汝。"
                },
                {
                    "paragraph": "冬，十二月，齊侯游于姑棼，遂田干貝丘。",
                    "zhushu": "姑棼、貝丘，皆齊地。田，獵也。樂安博昌縣南有地名貝丘。棼，扶云切。貝，補蓋切。"
                },
                {
                    "paragraph": "見大豕，從者曰：“公子彭生也。”",
                    "zhushu": "公見大豕而從者見彭生，皆妖鬼。"
                },
                {
                    "paragraph": "公怒曰：“彭生敢見！”射之，豕人立而啼。公懼，隊于車，傷足，喪屨。反，誅屨於徒人費。",
                    "zhushu": "誅，責也。啼，田𠔃切。樂，音洛。見，賢遍切。射，食亦切。隊，直類切。喪，息浪切。屨，九具切。費，音秘。"
                },
                {
                    "paragraph": "弗得，鞭之，見血。走出，遇賊于門，劫而束之。費曰：“我奚御哉？”袒而示之背，信之。費請先入，",
                    "zhushu": "詐欲助賊。御，魚吕切。袒，音伹。"
                },
                {
                    "paragraph": "伏公而出𨷵，死于門中。石之紛如死于階下。",
                    "zhushu": "石之紛如，齊小臣，亦𨷵死。紛，敷文切。"
                },
                {
                    "paragraph": "遂入，殺孟陽于牀。",
                    "zhushu": "孟陽，亦小臣，代公居牀。牀，士良切。"
                },
                {
                    "paragraph": "曰：“非君也，不𩔖。”見公之足于戸下，遂弑之，而立無知。",
                    "zhushu": "經書十一月癸未，長歷推之，月六日也。傳云十二月，傳誤。"
                },
                {
                    "paragraph": "初，襄公立，無常。",
                    "zhushu": "政令無常。"
                },
                {
                    "paragraph": "鮑叔牙曰：“君使民慢，亂將作矣。”奉公子小白岀奔莒。",
                    "zhushu": "鮑叔牙，小白傅。小白，僖公庶子。鮑，歩卯切。"
                },
                {
                    "paragraph": "亂作，管夷吾、召忽奉公子糾來奔。",
                    "zhushu": "管夷吾、召忽，皆子糾傅也。子糾，小白庶兄。來不書，皆非卿也。爲九年“公伐齊納子糾，“齊小白入于齊”傳。召，時照切。糾，居黝切。"
                },
                {
                    "paragraph": "初，公孫無知虐于雍廪。",
                    "zhushu": "雍廪，齊大夫。爲殺無知傳。廪，力錦切。",
                    "type": 2
                },
                {
                    "paragraph": "經九年，春，齊人殺無知。",
                    "zhushu": "無知弑君而立，未列於會，故不書爵。例在成十六年。"
                },
                {
                    "paragraph": "○公及齊大夫盟于蔇。",
                    "zhushu": "齊亂無君，故大夫得敵於公，蓋欲迎子糾也。來者非一人，故不稱名。蔇，魯地，琅邪繒縣北有蔇亭。蔇，其器切。繒，才陵切。"
                },
                {
                    "paragraph": "○夏，公伐齊，納子糾。齊小白入于齊。",
                    "zhushu": "一公子各有黨，故雖盟而迎子糾，當須伐乃得入，又出在小白之後。小白稱“入”，從國逆之文，本無位。"
                },
                {
                    "paragraph": "○秋，七月，丁酉，葬齊襄公。",
                    "zhushu": "無傳。九月乃葬，亂故。"
                },
                {
                    "paragraph": "○八月，庚申，及齊師戰于乾時，我師敗績。",
                    "zhushu": "小白旣定，而公猶不退師，歷時而戰，戰遂大敗。不稱公戰、公敗，諱之。乾時，齊地。時水在樂安界，岐流，旱則竭涸，故曰乾時。乾，音干。岐，其冝切，又巨移切。涸，戸各切。"
                },
                {
                    "paragraph": "○九月，齊人取子糾殺之。",
                    "zhushu": "公子爲賊亂則書。齊實告殺，而書齊取殺者，時史惡齊志在譎以求管仲，非不忍其親，故極言之。惡，烏路切。譎，古穴切。"
                },
                {
                    "paragraph": "○冬，浚洙。",
                    "zhushu": "無傳。洙水在魯城北，下合泗。浚，深之，爲齊備。浚，蘇俊切。洙，音殊，水名。泗，音四。",
                    "type": 2
                },
                {
                    "paragraph": "傳九年，春，雍廪殺無知。",
                    "zhushu": ""
                },
                {
                    "paragraph": "“公及齊大夫盟于蔇”，齊無君也。",
                    "zhushu": ""
                },
                {
                    "paragraph": "夏，公伐齊，納子糾。桓公自莒先入。",
                    "zhushu": "桓公，小白。"
                },
                {
                    "paragraph": "秋，師及齊師戰于乾時，我師敗績。公喪戎路，傳乗而歸。",
                    "zhushu": "戎路，兵車。傳乗，乗他車。喪，息浪切。傳，直專切，又丁戀切。乗，繩證切。注傳乗”同。乗他車，如字。"
                },
                {
                    "paragraph": "秦子、梁子以公旗辟于下道，",
                    "zhushu": "二子，公御及戎右也，以誤齊師。辟，音避，本亦作避，又婢亦切。"
                },
                {
                    "paragraph": "是以皆止。",
                    "zhushu": "止，獲也。"
                },
                {
                    "paragraph": "鮑叔帥師來言曰：“子糾，親也，請君討之。",
                    "zhushu": "鮑叔乗勝而進軍，志在生得管仲，故託不忍之辭。"
                },
                {
                    "paragraph": "管、召，讎也，請受而甘心焉。”",
                    "zhushu": "管仲射桓公，故曰讎。甘心，言欲快意戮殺之。召，時照切。讎，市由切。射，食亦切。"
                },
                {
                    "paragraph": "乃殺子糾于生竇，",
                    "zhushu": "生竇，魯地。竇，音豆。"
                },
                {
                    "paragraph": "召忽死之。管仲請囚，鮑叔受之，及堂阜而稅之。",
                    "zhushu": "堂阜，齊地。東莞蒙隂縣西北有夷吾亭。或曰：鮑叔解夷吾縛於此，因以爲名。稅，本又作說，同吐活切，又失鋭切。解，姑蟹切。縛，扶略切。"
                },
                {
                    "paragraph": "歸而以告曰：“管夷吾治於髙傒，",
                    "zhushu": "髙傒，齊卿髙敬仲也。言管仲治理政事之才多於敬仲。治，直吏切。傒，音𠔃。"
                },
                {
                    "paragraph": "使相可也。”公從之。",
                    "zhushu": "相，息亮切。",
                    "type": 2
                },
                {
                    "paragraph": "經十年，春，王正月，公敗齊師于長勺。",
                    "zhushu": "齊人雖成列，魯以權譎稽之，列成而不得用，故以未陳爲文。例在十一年。長勺，魯地。勺，上酌切。陳，直覲切。十一年經、注同。"
                },
                {
                    "paragraph": "○二月，公侵宋。",
                    "zhushu": "無傳。侵例在二十九年。"
                },
                {
                    "paragraph": "○三月，宋人遷宿。",
                    "zhushu": "無傳。宋彊遷之而取其地，故文異於邢遷。彊，其犬切。"
                },
                {
                    "paragraph": "○夏，六月，齊師、宋師次于郎。",
                    "zhushu": "不言侵伐，齊爲兵主，背蔇之盟，義與長勺同。背，音佩，傳同。"
                },
                {
                    "paragraph": "○公敗宋師于乗丘。",
                    "zhushu": "乗丘，魯地。乗，繩證切。"
                },
                {
                    "paragraph": "○秋，九月，荆敗蔡師于莘，",
                    "zhushu": "荊，楚本號，後改爲楚。楚辟陋在夷，於此始通上國。然告命之辭猶未合典禮，故不稱將帥。莘，蔡地。莘，所巾切。率，子匠切。又作帥，同所類切。"
                },
                {
                    "paragraph": "以蔡侯獻舞歸。",
                    "zhushu": "獻舞，蔡季。"
                },
                {
                    "paragraph": "○冬，十月，齊師滅譚。",
                    "zhushu": "譚國在濟南平陵縣西南。傳曰：“譚無禮”。此直釋所以見滅。經無義例，他皆放此。滅例在文十五年。譚，徒南切。"
                },
                {
                    "paragraph": "譚子奔莒。",
                    "zhushu": "不言岀奔，國滅無所出。",
                    "type": 2
                },
                {
                    "paragraph": "傳十年，春，齊師伐我。",
                    "zhushu": "不書侵伐，齊背蔇之盟，我有辭。"
                },
                {
                    "paragraph": "公將戰，曹劌請見。",
                    "zhushu": "曹劌，魯人。劌，古衛切。見，賢遍切。"
                },
                {
                    "paragraph": "其郷人曰：“肉食者謀之，又何間焉？”",
                    "zhushu": "肉食，在位者。間，猶與也。間，間厠之間。與，音預。"
                },
                {
                    "paragraph": "劌曰：“肉食者鄙，未能逺謀。”乃入見。問何以戰。公曰：“衣食所安，弗敢專也，必以分人。”對曰：“小惠未徧，民弗從也。”",
                    "zhushu": "分公衣食，所惠不過左右，故曰未徧。徧，音遍。"
                },
                {
                    "paragraph": "公曰：“犧牲王帛，弗敢加也，必以信。”",
                    "zhushu": "祝辭不敢以小爲大，以惡爲美。犧，許冝切。"
                },
                {
                    "paragraph": "對曰：“小信未孚，神弗福也。”",
                    "zhushu": "孚，大信也。"
                },
                {
                    "paragraph": "公曰：“小大之獄，雖不能察，必以情。”",
                    "zhushu": "必盡已情。察，審也。"
                },
                {
                    "paragraph": "對曰：“忠之屬也，",
                    "zhushu": "上思利民，忠也。屬，音蜀。"
                },
                {
                    "paragraph": "可以一戰。戰則請從。”公與之乗。",
                    "zhushu": "共乗，兵車。從，才用切。之乗，繩證切。"
                },
                {
                    "paragraph": "戰于長勺。公將鼓之。劌曰：“未可。”齊人三鼔。劌曰：“可矣。”齊師敗績。公將馳之。劌曰：“未可。”下視其轍，",
                    "zhushu": "視車跡也。三，息暫切，又如字。轍，直列切。"
                },
                {
                    "paragraph": "登軾而望之，曰：“可矣。”遂逐齊師。",
                    "zhushu": ""
                },
                {
                    "paragraph": "旣克，公問其故。對曰：“夫戰，勇氣也。一鼓作氣，再而衰，三而竭。彼竭我盈，故克之。夫大國，難測也，懼有伏焉。",
                    "zhushu": "恐詐奔。軾，音式。伏，如字，舊扶又切。"
                },
                {
                    "paragraph": "吾視其轍亂，望其旗靡，故逐之。”",
                    "zhushu": "旗靡，轍亂，怖遽。旗，音其。靡，音美。怖，普布切。遽，其據切。"
                },
                {
                    "paragraph": "○夏，六月，齊師、宋師次于郎。公子偃曰：“宋師不整，可敗也。",
                    "zhushu": "公子偃，魯大夫。"
                },
                {
                    "paragraph": "宋敗，齊必還。請擊之。”公弗許。自雩門竊出，蒙臯比而先犯之。",
                    "zhushu": "雩門，魯南城門。臯比，虎皮。雩，音于。比，音毗。"
                },
                {
                    "paragraph": "公從之，大敗宋師于乗丘。齊師乃還。○",
                    "zhushu": ""
                },
                {
                    "paragraph": "蔡哀侯娶于陳，息侯亦娶焉。息嬀將歸，過蔡。蔡侯曰：“吾姨也。”",
                    "zhushu": "妻之姊妹曰姨。"
                },
                {
                    "paragraph": "止而見之，弗賔。",
                    "zhushu": "不禮敬也。"
                },
                {
                    "paragraph": "息侯聞之，怒，使謂楚文王曰：“伐我，吾求救於蔡而伐之。”楚子從之。",
                    "zhushu": ""
                },
                {
                    "paragraph": "秋，九月，楚敗蔡師于莘，以蔡侯獻舞歸。○",
                    "zhushu": ""
                },
                {
                    "paragraph": "齊侯之出也，過譚，譚不禮焉。及其入也，諸侯皆賀，譚又不至。",
                    "zhushu": "以九年入。過，古禾切。"
                },
                {
                    "paragraph": "冬，齊師滅譚，譚無禮也。譚子奔莒，同盟故也。",
                    "zhushu": "傳言譚不能及遠，所以亡。",
                    "type": 2
                },
                {
                    "paragraph": "經十有一年，春，王正月。",
                    "zhushu": "無傳。"
                },
                {
                    "paragraph": "○夏，五月，戊寅，公敗宋師于鄑。",
                    "zhushu": "鄑，魯地。傳例曰：敵未陳曰敗某師。鄑，子斯切。"
                },
                {
                    "paragraph": "○秋，宋大水。",
                    "zhushu": "公使弔之，故書。"
                },
                {
                    "paragraph": "○冬，王姬歸于齊。",
                    "zhushu": "魯主昏，不書齊侯，逆不見公。",
                    "type": 2
                },
                {
                    "paragraph": "傳十一年，夏，宋爲乗丘之役故，侵我。公禦之。宋師未陳而薄之，敗諸鄑。",
                    "zhushu": ""
                },
                {
                    "paragraph": "凡師，敵未陳曰敗某師，",
                    "zhushu": "通謂設權譎變詐以勝敵，彼我不得成列，成列而不得用，故以未陳獨敗爲文。爲，于僞切。陳，直覲切。"
                },
                {
                    "paragraph": "皆陳曰戰，",
                    "zhushu": "堅而有備，各得其所，成敗決於志力者也。"
                },
                {
                    "paragraph": "大崩曰敗績，",
                    "zhushu": "師徒撓敗，若沮岸崩山，喪其功績，故曰敗績。撓，乃孝切，又乃巧切。沮，在吕切，壞也，又子餘切。岸崩謂之沮。喪，息浪切。"
                },
                {
                    "paragraph": "得儁曰克，",
                    "zhushu": "謂若大叔叚之比，才力足以服衆，威權足以自固，進不成爲外宼彊敵，退復狡壯，有二君之難，而實非二君，克而勝之，則不言彼敗績，但書所克之名。儁，音俊，本或作俊。比，必利切。復，扶又切。狡，交卯切。將，側亮切。難，乃且切。"
                },
                {
                    "paragraph": "覆而敗之曰取某師，",
                    "zhushu": "覆，謂威力兼備，若羅網所掩覆，一軍皆見擒制，故以取爲文。"
                },
                {
                    "paragraph": "京師敗曰王師敗績于某。",
                    "zhushu": "王者無敵於天下，天下非所得與戰者。然春秋之丗，據有其事，事列於經，則不得不因申其義。有時而敗，則以自敗爲文，明天下莫之得。校京師敗”，本或作“京師敗績者，非。校，音教。"
                },
                {
                    "paragraph": "○秋，宋大水。公使弔焉，曰：“天作淫雨，害於粢盛，若之何不弔？”",
                    "zhushu": "不爲天所愍弔。"
                },
                {
                    "paragraph": "對曰：“孤實不敬，天降之災，又以爲君憂，拜命之辱。”",
                    "zhushu": "謝辱厚命。"
                },
                {
                    "paragraph": "臧文仲曰：“宋其興乎！",
                    "zhushu": "臧文仲，魯大夫。"
                },
                {
                    "paragraph": "禹、湯罪已，其興也悖焉。",
                    "zhushu": "悖，盛貌。悖，蒲忽切；一作勃，同。"
                },
                {
                    "paragraph": "桀、紂罪人，其亡也忽焉。",
                    "zhushu": "忽，速貌。紂，直久切。"
                },
                {
                    "paragraph": "且列國有凶，稱孤，禮也。",
                    "zhushu": "列國，諸侯。無凶則常稱寡人。"
                },
                {
                    "paragraph": "言懼而名禮，其庶乎！”",
                    "zhushu": "言懼，罪己。名禮，稱孤。其庶，庶幾於興。“言懼而名禮”，絶句。或以“名”絶句者，非。"
                },
                {
                    "paragraph": "旣而聞之曰：“公子御說之辭也。”",
                    "zhushu": "宋莊公子。御，魚吕切；本或作“禦”。說，音恱。"
                },
                {
                    "paragraph": "臧孫達曰：“是冝爲君，有恤民之心。”○冬，齊侯來逆共姫。",
                    "zhushu": "齊桓公也。共，音恭。"
                },
                {
                    "paragraph": "○乗丘之役，",
                    "zhushu": "在十年。"
                },
                {
                    "paragraph": "公以金僕姑射南宫長萬，",
                    "zhushu": "金僕姑，矢名。南宫長萬，宋大夫。射，食亦切。長，丁丈切。"
                },
                {
                    "paragraph": "公右歂孫生搏之。",
                    "zhushu": "搏，取也。不書獲，萬時未爲卿。歂，市專切。搏，音博。"
                },
                {
                    "paragraph": "宋人請之。宋公靳之，",
                    "zhushu": "戲而相愧曰靳。魯聽其得還。靳，居覲切。服云：“恥而惡之曰靳。”"
                },
                {
                    "paragraph": "曰：“始吾敬子，今子，魯囚也，吾弗敬子矣。”病之。",
                    "zhushu": "萬不以爲戲，而以爲已病。爲宋萬弒君傳。",
                    "type": 2
                },
                {
                    "paragraph": "經十有二年，春，王三月，紀叔姫歸于酅。",
                    "zhushu": "無傳。紀侯去國而死，叔姬歸魯。紀季自定於齊而後歸之，全守節義以終婦道，故繫之紀，而以初嫁爲文，賢之也。來歸不書，非寧，且非大歸。酅，音攜。"
                },
                {
                    "paragraph": "○夏，四月。○秋，八月，甲午，宋萬弑其君捷及其大夫仇牧。",
                    "zhushu": "捷，閔公。不書葬，亂也。萬及仇牧皆宋卿。仇牧稱名，不警而遇賊，無善事可襃。警，居領切。"
                },
                {
                    "paragraph": "○冬，十月，宋萬出奔陳。",
                    "zhushu": "奔例在宣十年。",
                    "type": 2
                },
                {
                    "paragraph": "傳十二年，秋，宋萬弑閔公于蒙澤。",
                    "zhushu": "蒙澤，宋地，梁國在蒙縣。"
                },
                {
                    "paragraph": "遇仇牧于門，批而殺之。",
                    "zhushu": "手批之批，音普迷切，又蒲穴切。字林云：“擊也。”父迷、父節二切。"
                },
                {
                    "paragraph": "遇大宰督于東宮之西，又殺之。",
                    "zhushu": "殺督不書，宋不以告。大，音泰。"
                },
                {
                    "paragraph": "立子游。",
                    "zhushu": "子游，宋公子。"
                },
                {
                    "paragraph": "羣公子奔蕭，公子御說奔亳。",
                    "zhushu": "蕭，宋邑，今沛國蕭縣。亳，宋邑，蒙縣西北有亳城。亳，歩各切。"
                },
                {
                    "paragraph": "南宮牛、猛獲帥師圍亳。",
                    "zhushu": "牛，長萬之子。猛獲，其黨。"
                },
                {
                    "paragraph": "冬，十月，蕭叔大心",
                    "zhushu": "叔，蕭大夫名。"
                },
                {
                    "paragraph": "及戴、武、宣、穆、莊之族",
                    "zhushu": "宋五公之子孫。"
                },
                {
                    "paragraph": "以曹師伐之。殺南宮牛于師，殺子游于宋，立桓公。",
                    "zhushu": "桓公御說、"
                },
                {
                    "paragraph": "猛獲奔衛。南宫萬奔陳，以乗車輦其母，一日而至。",
                    "zhushu": "乗車，非兵車。駕人曰輦。宋去陳二百六十里，言萬之多力。“南宫萬奔陳”，本或作“長萬”，“長”，衍字也。下亦然。乗，繩證切。注同。"
                },
                {
                    "paragraph": "宋人請猛獲于衛。衛人欲勿與。石祁子曰：“不可。",
                    "zhushu": "石祁子，衛大夫。"
                },
                {
                    "paragraph": "天下之惡一也，惡於宋而保於我，保之何補？得一夫而失一國，與惡而棄好，非謀也。”",
                    "zhushu": "宋、衛本同好國。好，呼報切。注同。"
                },
                {
                    "paragraph": "衛人歸之。亦請南宫萬于陳，以賂。陳人使婦人飮之酒，而以犀革裹之。比及宋，手足皆見。宋人皆醢之。",
                    "zhushu": "醢，肉醬。井醢猛獲，故言皆。“於陳以賂”，絶句。飲，於鴆切。犀，音西。裹，音果。比，必利切。見，賢遍切。醢，音海。",
                    "type": 2
                },
                {
                    "paragraph": "經十有三年，春，齊侯、宋人、陳人、蔡人、邾人會于北杏。",
                    "zhushu": "北杏，齊地。杏，戸猛切。"
                },
                {
                    "paragraph": "○夏，六月，齊人滅遂。",
                    "zhushu": "遂國在濟北蛇丘縣東北。蛇，音移。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，公會齊侯，盟于柯。",
                    "zhushu": "此柯，今濟比東阿，齊之阿邑，猶祝柯，今爲祀阿。柯，古何切。",
                    "type": 2
                },
                {
                    "paragraph": "傳十三年，春，會于北杏，以平宋亂。",
                    "zhushu": "宋有弑君之亂，齊桓欲脩霸業。"
                },
                {
                    "paragraph": "遂人不至。夏，齊人滅遂而戍之。",
                    "zhushu": "戍，守也。"
                },
                {
                    "paragraph": "○冬，盟于柯，始及齊平也。",
                    "zhushu": "始與齊桓通好。好，音呼報切。"
                },
                {
                    "paragraph": "○宋人背北杏之會。",
                    "zhushu": "背，音佩。十四年經、注同。",
                    "type": 2
                },
                {
                    "paragraph": "經十有四年，春，齊人、陳人、曹人伐宋。",
                    "zhushu": "背北杏會故。"
                },
                {
                    "paragraph": "○夏，單伯會伐宋。",
                    "zhushu": "旣伐宋，單伯乃至，故曰會伐宋。單伯，周大夫。"
                },
                {
                    "paragraph": "○秋，七月，荆入蔡。",
                    "zhushu": "入例在文十五年。"
                },
                {
                    "paragraph": "○冬，單伯會齊侯、宋公、衛侯、鄭伯于鄄。",
                    "zhushu": "鄄，衛地，今東郡甄城也。齊桓脩霸業，卒平宋亂，宋人服從，欲歸功天子，故赴以單伯會諸侯爲文。鄄，音絹。甄，音絹，又音眞，或音旃，又舉然切。或作鄄。",
                    "type": 2
                },
                {
                    "paragraph": "傳十四年，春，諸侯伐宋。齊請師于周。",
                    "zhushu": "齊欲崇天子，故請師，假王命以示大順。經書“人”，傳言諸侯者，揔衆國之辭。"
                },
                {
                    "paragraph": "夏，單伯會之，取成于宋而還。○",
                    "zhushu": ""
                },
                {
                    "paragraph": "鄭厲公自櫟侵鄭，",
                    "zhushu": "厲公以桓十五年入櫟，遂居之。櫟，音歷。"
                },
                {
                    "paragraph": "及大陵，獲傅瑕。",
                    "zhushu": "大陵，鄭地。傅瑕，鄭大夫。"
                },
                {
                    "paragraph": "傅瑕曰：“苟舎我，吾請納君。”與之盟而赦之。六月甲子，傅瑕殺鄭子及其二子而納厲公。",
                    "zhushu": "鄭子，莊四年稱伯會諸侯，今見殺不稱君無謚者，微弱，臣子不以君禮成喪告諸侯。舍，音捨。鄭子，子儀。"
                },
                {
                    "paragraph": "初，内蛇與外蛇𨷵於鄭南門中，内蛇死。六年而厲公入。公聞之，問於申繻曰：“猶有妖乎？”對曰：“人之所忌，其氣𦦨以取之，妖由人興也。",
                    "zhushu": "尚書洛誥：“無若火始𦦨。”𦦨，未盛而進退之時，以喻人心不堅正。蛇，市奢切。繻，音須。妖，於驕切。𦦨，音豔，注同。誥，古報切。"
                },
                {
                    "paragraph": "人無釁焉，妖不自作。人棄常則妖興，故有妖。”",
                    "zhushu": ""
                },
                {
                    "paragraph": "厲公入，遂殺傅瑕。使謂原繁曰：“傅瑕貳，",
                    "zhushu": "言有二心於己。釁，許靳切。"
                },
                {
                    "paragraph": "周有常刑，旣伏其罪矣。納我而無二心者，吾皆許之上大夫之事，吾願與伯父圖之。",
                    "zhushu": "上大夫，卿也。伯父，謂原繁。疑原繁有二心。"
                },
                {
                    "paragraph": "且寡人出，伯父無裏言；",
                    "zhushu": "無納我之言。裏，音"
                },
                {
                    "paragraph": "入，又不念寡人，",
                    "zhushu": "不親附已。"
                },
                {
                    "paragraph": "寡人憾焉。”對曰：“先君桓公命我先人典司宗祏。",
                    "zhushu": "桓公，鄭始受封君也。宗祏，宗廟中藏主石室。言已丗爲宗廟守臣。憾，户暗切。祏，音石，藏主石函也。守，手又切。"
                },
                {
                    "paragraph": "社稷有主，而外其心，其何貳如之？”苟主社稷，國内之民，其誰不爲臣？臣無二心，天之制也。子儀在位十四年矣，",
                    "zhushu": "子儀，鄭子也。"
                },
                {
                    "paragraph": "而謀召君者，庸非貳乎？",
                    "zhushu": "庸，用也。"
                },
                {
                    "paragraph": "莊公之子猶有八人，若皆以官爵行賂勸貳，而可以濟事，君其若之何？臣聞命矣。”乃縊而死。",
                    "zhushu": "莊公子猶有八人，傳唯見四人，子忽、子亹、子儀竝死，獨厲公在。八人名字，祀傳無聞。縊，一賜切。"
                },
                {
                    "paragraph": "○蔡哀侯爲莘故，䋲息嬀以語楚子。",
                    "zhushu": "莘授在十年。繩，譽也。爲，于僞切。萃，所巾切。語，魚據切。徳，食承切；說文作譝。譽，音餘，又如字。"
                },
                {
                    "paragraph": "楚子如息，以食人享，遂滅息，",
                    "zhushu": "僞設享食之具。食，音嗣。"
                },
                {
                    "paragraph": "以息嬀歸。生堵敖及成王焉，未言。",
                    "zhushu": "未與王言。堵，丁古切。敖，五羔切。杜云：楚人謂未成君爲敖。史記作“杜敖”。"
                },
                {
                    "paragraph": "楚子問之，對曰：“吾一婦人，而事二夫，縱弗能死，其又奚言？”楚子以蔡侯滅息，遂伐蔡。",
                    "zhushu": "欲以說息嬀。說，音悅。"
                },
                {
                    "paragraph": "秋，七月，楚入蔡。",
                    "zhushu": ""
                },
                {
                    "paragraph": "君子曰：“商書所謂“惡之易也，如火之燎于原，不可鄉邇，其猶可撲滅”者，其如蔡哀侯乎！”",
                    "zhushu": "商書盤庚言惡易長而難滅。易，以䜴切，注同。燎，力召切，又力弔切。郷，許亮切。撲，普卜切。盤，歩干切。本又作般。長，丁丈切。"
                },
                {
                    "paragraph": "○冬，會于鄄，宋服故也。",
                    "zhushu": "",
                    "type": 2
                },
                {
                    "paragraph": "經十有五年，春，齊侯、宋公、陳侯、衛侯、鄭伯會于鄄。○夏，夫人姜氏如齊。",
                    "zhushu": "無傳。夫人，文姜，齊桓公姊妹。父母在則禮有歸寜，没則使卿寜。"
                },
                {
                    "paragraph": "○秋，宋人、齊人、邾人伐郳。",
                    "zhushu": "宋主兵，故序齊上。郳，五𠔃切。"
                },
                {
                    "paragraph": "○鄭人侵宋。○冬，十月。",
                    "zhushu": "",
                    "type": 2
                },
                {
                    "paragraph": "傳十五年，春，復會焉，齊始霸也。",
                    "zhushu": "始爲諸侯長。復，扶又切。長，丁丈切。"
                },
                {
                    "paragraph": "○秋，諸侯爲宋伐郳，",
                    "zhushu": "郳，附庸，屬宋而叛，故齊桓爲之伐郳。爲，于僞切。"
                },
                {
                    "paragraph": "鄭人間之而侵宋。",
                    "zhushu": "間，間厠之間，一本作“聞”。",
                    "type": 2
                },
                {
                    "paragraph": "經十有六年，春，王正月。○",
                    "zhushu": ""
                },
                {
                    "paragraph": "夏，宋人、齊人、衛人伐鄭。",
                    "zhushu": "宋主兵也。班序上下，以國大小爲次，征伐則以主兵爲先，春秋之常也。他皆放此。"
                },
                {
                    "paragraph": "○秋，荆伐鄭。○",
                    "zhushu": ""
                },
                {
                    "paragraph": "冬，十有二月，會齊侯、宋公、陳侯、衛侯、鄭伯、許男、滑伯、滕子，同盟二幽。",
                    "zhushu": "書會，魯㑹之。不書其人，微者也。言同盟，服異也。陳國小，每盟會皆在衛下。齊桓始霸，楚亦始彊，陳侯介於二大國之間，而爲三恪之客，故齊桓因而進之，遂班在衛上，終於春秋。滑國都費，河南緱氏縣。幽，宋地。介，音界。恪，苦各切。一本或無之客二字。費，扶味切，又音秘。緱，古侯切，又苦侯切。"
                },
                {
                    "paragraph": "○邾子克卒。",
                    "zhushu": "無傳。克，儀父名。稱子者，蓋齊桓請王命以爲諸侯再同盟",
                    "type": 2
                },
                {
                    "paragraph": "傳十六年，夏，諸侯伐鄭，宋故也。",
                    "zhushu": "鄭侵宋，故宋故也，本或作“爲宋故”。"
                },
                {
                    "paragraph": "○鄭伯自櫟入，",
                    "zhushu": "在十四年。"
                },
                {
                    "paragraph": "緩告于楚。秋，楚伐鄭，及櫟，爲不禮故也。",
                    "zhushu": ""
                },
                {
                    "paragraph": "鄭伯治與於雍糾之亂者，",
                    "zhushu": "在桓十五年。爲，干僞切，下同。與，音預。"
                },
                {
                    "paragraph": "九月，殺公子閼，刖彊鉏。",
                    "zhushu": "二子，祭仲黨。斷足曰刖。公子閼，安末切。案：隱十一年鄭有公孫閧，距此三十五年，不容復有公子閼。若非“閼”字誤，則“子”當爲“孫”。刖，音月，又五刮切。鉏，仕魚切。斷，丁管切。"
                },
                {
                    "paragraph": "公父定叔出奔衛。",
                    "zhushu": "共叔，叚之孫。定，謚也。父，音甫；王音如字。共，音恭。"
                },
                {
                    "paragraph": "三年而復之，曰：“不可使共叔無後於鄭。”使以十月入，曰：“良月也，就盈數焉。”",
                    "zhushu": "數滿於十。"
                },
                {
                    "paragraph": "君子謂：“彊鉏不能衛其足。”",
                    "zhushu": "言其不能早辟害。"
                },
                {
                    "paragraph": "○冬，同盟于幽，鄭成也。○",
                    "zhushu": ""
                },
                {
                    "paragraph": "王使虢公命曲沃伯以一軍爲晉侯。",
                    "zhushu": "曲沃武公。遂并晉國。僖王因就命爲晉侯。小國，故一軍。并，如字。王，必政切。"
                },
                {
                    "paragraph": "初，晉武公伐夷，執夷詭諸，",
                    "zhushu": "夷詭諸，周大夫。夷，采地名。詭，九委切。采，七代切。後放此。"
                },
                {
                    "paragraph": "蔿國請而免之，",
                    "zhushu": "蔿國，周大夫。蔿，于委切。"
                },
                {
                    "paragraph": "旣而弗報，",
                    "zhushu": "詭諸不報施於蔿國。施，始䜴切。"
                },
                {
                    "paragraph": "故子國作亂，謂晉人曰：“與我伐夷而取其地。”",
                    "zhushu": "使晉取夷地。"
                },
                {
                    "paragraph": "遂以晉師伐夷，殺夷詭諸。周公忌父出奔虢。",
                    "zhushu": "周公忌父，王卿士。辟子國之難。難，乃旦切。"
                },
                {
                    "paragraph": "惠王立而復之。",
                    "zhushu": "魯桓十五年，經書桓王崩。魯莊三年，經書葬桓王。自此以來，周有莊王，又有僖王，崩、葬皆不見於經傳。王室微弱，不能復自通於諸侯，故傳因周公忌父之事而見惠王。惠王立在此年之末。見，賢遍切，下同。復，扶又切。",
                    "type": 2
                },
                {
                    "paragraph": "經十有七年，春，齊人執鄭詹。",
                    "zhushu": "齊桓始伯，鄭旣伐宋，又不朝齊。詹爲鄭執政大臣，詣齊見執。不稱“行人”，罪之也。行人例在襄十一年。諸執大夫，皆稱“人”以執之，大夫賤故。詹，之廉切。伯，音霸，又如字，本又作“霸”。"
                },
                {
                    "paragraph": "○夏，齊人殱于遂。",
                    "zhushu": "殱，盡也。齊人戍遂，翫而無備，遂人討而盡殺之，故時史因以自盡爲文。殱，子廉切。翫，五亂切。盡，津忍切。"
                },
                {
                    "paragraph": "○秋，鄭詹自齊逃來。",
                    "zhushu": "無傳。詹不能伏節守死以解國患，而遁逃苟免，書逃以賤之。遁，徒遜切。"
                },
                {
                    "paragraph": "○冬，多麋。",
                    "zhushu": "無傳。麋多則害五稼，故以災書。麋，亡悲切。",
                    "type": 2
                },
                {
                    "paragraph": "傳十七年，春，齊人執鄭詹，鄭不朝也。○",
                    "zhushu": ""
                },
                {
                    "paragraph": "夏，遂因氏、頜氏、工婁氏、須遂氏饗齊戍，醉而殺之，齊人殱焉。",
                    "zhushu": "饗，酒食也。四族，遂之彊宗。齊滅遂，戍之在十三年。頜，烏納切，又苦荅切。婁，力侯切。“饗”，本又作“享”。",
                    "type": 2
                },
                {
                    "paragraph": "經十有八年，春，王三月，日有食之。",
                    "zhushu": "無傳。不書日，官失之。"
                },
                {
                    "paragraph": "○夏，公追戎于濟西。",
                    "zhushu": "戎來侵魯，公逐之於濟水之西。"
                },
                {
                    "paragraph": "○秋，有𧌒。",
                    "zhushu": "𧌒，短狐也，蓋以含沙射人爲災。“𧌒”，本又作“蜮”，音或。本草謂之射工。短，本又作“斷”，同丁管切。“狐”，又作“弧”，音胡。射，食亦切。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳十八年，春，虢公、晉侯朝王，王饗醴，命之宥，",
                    "zhushu": "王之覲羣后，始則行饗禮，先置醴酒，示不忘古。飲宴則命以幣物。宥，助也，所以助歡敬之意，言備設。醴，音禮。宥，音又。"
                },
                {
                    "paragraph": "皆賜玉五瑴，馬三匹。非禮也。",
                    "zhushu": "雙玉爲榖。瑴，立角，又作珏。"
                },
                {
                    "paragraph": "王命諸侯，名位不同，禮亦異數，不以禮假人。",
                    "zhushu": "侯而與公同賜，是借人禮。借，子夜切。"
                },
                {
                    "paragraph": "○虢公、晉侯、鄭伯使原莊公逆王后于陳。陳嬀歸于京師，",
                    "zhushu": "虢、晉朝王，鄭伯又以齊執其卿，故求王爲援，皆在周。倡義爲王定昏，陳人敬從，得同姓宗國之禮，故傳詳其事。不書，不告。爲，于僞切。"
                },
                {
                    "paragraph": "實惠后。",
                    "zhushu": "陳嬀後號惠后。寵愛少子，亂周室。事在僖二十四年。故傳於此並正其后稱。少，詩照切。稱，尺證切。"
                },
                {
                    "paragraph": "○夏，公追戎于濟西。不言其來，諱之也。",
                    "zhushu": "戎來侵魯，魯人不知，去乃追之，故諱不言其來。"
                },
                {
                    "paragraph": "○秋，有𧌒，爲災也。○",
                    "zhushu": ""
                },
                {
                    "paragraph": "初，楚武王克權，使𨷵緍尹之，",
                    "zhushu": "權，國名，南郡當陽縣東南有權城。𨷵緍，楚大夫。緍，亡巾切。"
                },
                {
                    "paragraph": "以叛，圍而殺之。",
                    "zhushu": "緍以權叛，“以叛”絶句。本或作畔，俗字也。"
                },
                {
                    "paragraph": "遷權於那處，",
                    "zhushu": "那處，楚地，南郡編縣東南有那口城。那，又作耼，同乃多切。處，昌吕切，又昌慮切。編，必綿切，又歩典切。"
                },
                {
                    "paragraph": "使閻敖尹之。",
                    "zhushu": "閻敖，楚大夫。"
                },
                {
                    "paragraph": "及文王即位，與巴人伐申而驚其師。",
                    "zhushu": "驚巴師。"
                },
                {
                    "paragraph": "巴人叛楚而伐那處，取之，遂門于楚。",
                    "zhushu": "攻楚城門。"
                },
                {
                    "paragraph": "閻敖游涌而逸，",
                    "zhushu": "涌水，在南郡華容縣。閻敖旣不能守城，又游涌水而走。涌，音勇，水名。"
                },
                {
                    "paragraph": "楚子殺之，其族爲亂。冬，巴人因之以伐楚。",
                    "zhushu": "",
                    "type": 2
                },
                {
                    "paragraph": "經十有九年，春，王正月。○夏，四月。○",
                    "zhushu": ""
                },
                {
                    "paragraph": "秋，公子結媵陳人之婦于鄄，遂及齊侯、宋公盟。",
                    "zhushu": "無傳。公子結，魯大夫。公羊、榖梁皆以爲魯女媵陳侯之婦。其稱“陳人之婦”，未入國，略言也。大夫出竟，有可以安社稷、利國家者，則專之可也。結在鄄聞齊、宋有會，權事之宜，去其本職，遂與二君爲盟，故備書之。本非魯公意，而又失媵陳之好，故冬各來伐。媵，以證切，又繩證切，送也。竟，音境。好，呼報切。"
                },
                {
                    "paragraph": "○夫人姜氏如莒。",
                    "zhushu": "無傳。非父母國而往，書姦。"
                },
                {
                    "paragraph": "○冬，齊人、宋人、陳人伐我西鄙。",
                    "zhushu": "無傳。幽之盟，魯使微者會；鄄之盟，又使媵臣行，所以受敵。鄙，邊邑。",
                    "type": 2
                },
                {
                    "paragraph": "傳十九年，春，楚子禦之，大敗於津。",
                    "zhushu": "禦巴人，爲巴人所敗。津，楚地。或曰：江陵縣有津郷。"
                },
                {
                    "paragraph": "還，鬻拳弗納，遂代黃，",
                    "zhushu": "鬻拳，楚大閽。黄，嬴姓國，今弋陽縣。鬻，音育。拳，求圎切。閽，音昏，守門人也。嬴，音盈，姓也，字從女。"
                },
                {
                    "paragraph": "敗黃師于踖陵。",
                    "zhushu": "踖陵，黄地。踖，在亦切，又七略切。"
                },
                {
                    "paragraph": "還，及湫，有疾。",
                    "zhushu": "南郡鄀縣東南有湫城。湫，子小切。鄀，音若。"
                },
                {
                    "paragraph": "夏，六月，庚申，卒。鬻拳葬諸夕室，",
                    "zhushu": "夕室，地名。夕，朝夕之夕。"
                },
                {
                    "paragraph": "亦自殺也，而葬於絰皇。",
                    "zhushu": "絰皇，冡前闕。生守門，故死不失職。絰，田結切。絰皇，闕也。"
                },
                {
                    "paragraph": "初，鬻拳彊諫楚子，楚子弗從。臨之以兵，懼而從之。鬻拳曰：“吾懼君以兵，罪莫大焉。”遂自刖也。楚人以爲大閽，謂之大伯，",
                    "zhushu": "若今城門校尉官。彊，其丈切。大，音泰。校，戸教切，字從木。"
                },
                {
                    "paragraph": "使其後掌之。",
                    "zhushu": "使其子孫常王此官。"
                },
                {
                    "paragraph": "君子曰：“鬻拳可謂愛君矣。諫以自納於刑，刑猶不忘納君於善。”",
                    "zhushu": "言愛君，明非臣法也。楚能盡其忠愛，所以興。"
                },
                {
                    "paragraph": "○初，王姚嬖于莊王，生子頽。",
                    "zhushu": "王姚，莊王之妾也，姚姓。姚，羊消切。嬖，必計切。頽，徒囬切。"
                },
                {
                    "paragraph": "子頽有寵，蔿國爲之師。及惠王即位，",
                    "zhushu": "周惠王，莊王孫。"
                },
                {
                    "paragraph": "取蔿國之圃以爲囿。",
                    "zhushu": "圃，園也。囿，苑也。圃，必古切，又音布。囿，音又。徐，于目切。苑，於阮切。"
                },
                {
                    "paragraph": "邊伯之宫近於王宫，王取之。",
                    "zhushu": "邊伯，周大夫。近，附近之近。"
                },
                {
                    "paragraph": "王奪子禽祝跪與詹父田，",
                    "zhushu": "公子，周大夫。跪，求委切。"
                },
                {
                    "paragraph": "而收膳夫之秩。",
                    "zhushu": "膳夫，石速也。秩，禄也。收，式周切。"
                },
                {
                    "paragraph": "故蔿國、邊伯、石速、詹父、子禽祝跪作亂，因蘇氏。",
                    "zhushu": "蘇氏，周大夫。桓王奪其十二邑以與鄭。自此以來遂不和。"
                },
                {
                    "paragraph": "秋，五大夫奉子頽以伐王，",
                    "zhushu": "石速，士也，故不在五大夫數。"
                },
                {
                    "paragraph": "不克，出奔温。",
                    "zhushu": "温，蘇氏邑。"
                },
                {
                    "paragraph": "蘇子奉子頽以奔衛。衛師、燕師伐周。",
                    "zhushu": "燕，南燕。"
                },
                {
                    "paragraph": "冬，立子頽。",
                    "zhushu": "",
                    "type": 2
                },
                {
                    "paragraph": "經二十年，春，王二月，夫人姜氏如莒。",
                    "zhushu": "無傳。"
                },
                {
                    "paragraph": "○夏，齊大災。",
                    "zhushu": "無傳。來告以火，故書。天火曰災，例在宣十六年"
                },
                {
                    "paragraph": "○秋，七月。○冬，齊人伐戎。",
                    "zhushu": "無傳。",
                    "type": 2
                },
                {
                    "paragraph": "傳二十年，春，鄭伯和王室，不克。",
                    "zhushu": "克，能也。"
                },
                {
                    "paragraph": "執燕仲父。",
                    "zhushu": "燕仲父，南燕伯。爲伐周故。爲，于僞切。"
                },
                {
                    "paragraph": "夏，鄭伯遂以王歸。王處于櫟。秋，王及鄭伯入于鄔，",
                    "zhushu": "鄔，王所取鄭也。鄔，烏苦切。"
                },
                {
                    "paragraph": "遂入成周，取其寳器而還。",
                    "zhushu": ""
                },
                {
                    "paragraph": "冬，王子頽享五大夫，樂及徧舞。",
                    "zhushu": "皆舞六代之樂。徧，音遍。"
                },
                {
                    "paragraph": "鄭伯聞之，見虢叔",
                    "zhushu": "叔，虢公字。"
                },
                {
                    "paragraph": "曰：“寡人聞之，哀樂失時，殃咎必至。今王子頽歌舞不倦，樂禍也。夫司寇行戮，",
                    "zhushu": "司寇，刑官。樂，音洛。殃，於良切。咎，其九切。"
                },
                {
                    "paragraph": "君爲之不舉，",
                    "zhushu": "去盛饌，去，起吕切。饌，仕眷切。"
                },
                {
                    "paragraph": "而況敢樂禍乎？奸王之位，禍孰大焉。臨禍忘憂，憂必及之。盍納王乎？”虢公曰：“寡人之願也。”",
                    "zhushu": "奸，音干。盍，胡臘切，何不也。",
                    "type": 2
                },
                {
                    "paragraph": "經二十有一年，春，王正月。○",
                    "zhushu": ""
                },
                {
                    "paragraph": "夏，五月，辛酉，鄭伯突卒。",
                    "zhushu": "十六年，與魯大夫盟于幽。"
                },
                {
                    "paragraph": "○秋，七月，戊戌，夫人姜氏薨。",
                    "zhushu": "無傳。薨寝祔姑，赴於諸侯，故具小君禮書之。祔，音附。"
                },
                {
                    "paragraph": "○冬，十有二月，葬鄭厲公。",
                    "zhushu": "無傳。八月乃葬，緩慢也。",
                    "type": 2
                },
                {
                    "paragraph": "傳二十一年，春，胥命于弭。夏，同伐王城。",
                    "zhushu": "鄭、虢相命。弭，鄭地。弭，面爾切。"
                },
                {
                    "paragraph": "鄭伯將王自圉門入。虢叔自北門入。殺王子頽及五大夫。",
                    "zhushu": ""
                },
                {
                    "paragraph": "鄭伯享王于闕西辟，樂備。",
                    "zhushu": "闕，象魏也。樂備，備六代之樂。圉，魚吕切。辟，蒲歷切。"
                },
                {
                    "paragraph": "王與之武公之略，自虎牢以東。",
                    "zhushu": "略，界也。鄭武公傳平王，平王賜之自虎牢以東。後失其地，故惠王今復與之。虎牢，河南城臯縣。復，扶又切。"
                },
                {
                    "paragraph": "原伯曰：“鄭伯效尤，其亦將有咎。”",
                    "zhushu": "原伯，原莊公也。言效子頽、舞徧梁。效，戸教切。徧，音遍。"
                },
                {
                    "paragraph": "五月，鄭厲公卒。",
                    "zhushu": ""
                },
                {
                    "paragraph": "王巡虢守，",
                    "zhushu": "巡守於□國也。天子省方，謂之巡守。守，音狩，本或作狩，後放此。"
                },
                {
                    "paragraph": "虢公爲王宫于玤，",
                    "zhushu": "玤，虢地。玤，蒲項切。"
                },
                {
                    "paragraph": "王與之酒泉。",
                    "zhushu": "酒泉，周邑。"
                },
                {
                    "paragraph": "鄭伯之享王也，王以后之鞶鑑予之。",
                    "zhushu": "后，王后也。鞶，帶而以鏡爲飾也，今西方羌胡猶然，古之遺服。鞶，歩丹切，又蒲官切，紳帶也。鑑，工暫切，鏡也。"
                },
                {
                    "paragraph": "虢公請器，王予之爵。",
                    "zhushu": "爵，飲酒器。"
                },
                {
                    "paragraph": "鄭伯由是始惡於王。",
                    "zhushu": "爲僖二十四年鄭執王使張本。惡，烏路切，又如字。使，所吏切。"
                },
                {
                    "paragraph": "冬，王歸自虢。",
                    "zhushu": "傳言王之偏也。",
                    "type": 2
                },
                {
                    "paragraph": "經二十有二年，春，王正月，肆大眚。",
                    "zhushu": "無傳。赦有罪也。易稱“赦過宥罪”，書稱“眚災肆赦”，傳稱“肆眚圍鄭”，皆放赦罪人，蕩滌衆故，以新其心。有時而用之，非制所常，故書。眚，所景切。盪，音蕩，本又作蕩。滌，徒歷切。"
                },
                {
                    "paragraph": "○癸丑，葬我小君文姜。",
                    "zhushu": "無傳。反哭成喪，故稱小君。"
                },
                {
                    "paragraph": "○陳人殺其公子御寇。",
                    "zhushu": "宣公大子也。陳人惡其殺大子之名，故不稱君父，以國討公子告。御，音禦，本亦作“禦”。惡，烏路切，注同。"
                },
                {
                    "paragraph": "○夏，五月。○",
                    "zhushu": ""
                },
                {
                    "paragraph": "秋，七月，丙申，及齊髙傒盟于防。",
                    "zhushu": "無傳。高傒，齊之貴卿，而與魯之微者盟。齊桓謙接諸侯，以崇霸業。"
                },
                {
                    "paragraph": "○冬，公如齊納幣。",
                    "zhushu": "無傳。公不使卿而親納幣，非禮也。母喪未再期而圖昏，二傳不見所譏，左氏又無傳，失禮明故。見，賢遍切。",
                    "type": 2
                },
                {
                    "paragraph": "傳二十二年，春，陳人殺其大子御㓂。",
                    "zhushu": "傳稱大子，以實言。"
                },
                {
                    "paragraph": "陳公子完與顓孫奔齊。",
                    "zhushu": "公子完、顓孫，皆御宼之黨。顓，音專。"
                },
                {
                    "paragraph": "顓孫自齊來奔。",
                    "zhushu": "不書，非卿。"
                },
                {
                    "paragraph": "齊侯使敬仲爲卿，",
                    "zhushu": "敬仲，陳公子完。"
                },
                {
                    "paragraph": "辭曰：“羇旅之臣，",
                    "zhushu": "羇，寄也。旅，客也。"
                },
                {
                    "paragraph": "幸若獲宥，及於寛政，",
                    "zhushu": "宥，赦也。"
                },
                {
                    "paragraph": "赦其不閑於敎訓，而免於罪戾，弛於負擔，",
                    "zhushu": "弛，去離也。弛，失氏切。擔，丁暫切。離，力智切。"
                },
                {
                    "paragraph": "君之惠也，所獲多矣，敢辱髙位以速官謗？",
                    "zhushu": "敢，不敢也。謗，布浪切。"
                },
                {
                    "paragraph": "請以死告。",
                    "zhushu": "以死自誓。"
                },
                {
                    "paragraph": "詩云：“翹翹車乗，招我以弓。豈不欲往，畏我友朋。”",
                    "zhushu": "逸詩也。翹翹，逺貌。古者聘士以弓，言雖貪顯命，懼爲朋友所譏責。翹，祁堯切。乗，繩證切。"
                },
                {
                    "paragraph": "使爲工正。",
                    "zhushu": "掌百工之官。"
                },
                {
                    "paragraph": "飮桓公酒，樂。",
                    "zhushu": "齊桓賢之，故就其家會。據主人之辭，故言飲桓公酒。飲，於鴆切。樂，音洛。"
                },
                {
                    "paragraph": "公曰：“以火繼之。”辭曰：“臣卜其晝，未卜其夜，不敢。”君子曰：“酒以成禮，不繼以淫，義也。",
                    "zhushu": "夜飲爲淫樂，"
                },
                {
                    "paragraph": "以君成禮，弗納於淫，仁也。”",
                    "zhushu": ""
                },
                {
                    "paragraph": "初，懿氏卜妻敬仲，",
                    "zhushu": "懿氏，陳大夫。龜曰卜。妻，七計切。"
                },
                {
                    "paragraph": "其妻占之，曰：“吉。",
                    "zhushu": "懿氏妻。"
                },
                {
                    "paragraph": "是謂“鳯皇于飛，和鳴鏘鏘。",
                    "zhushu": "雄曰鳯，䧳曰皇。雄雌俱飛，相和而鳴鏘鏘然，猶敬仲夫妻相隨適齊，有聲譽。和，如字，又戸卧切。鏘，七羊切。本又作將將。"
                },
                {
                    "paragraph": "有嬀之後，將育于姜。",
                    "zhushu": "嬀，陳姓。姜，齊姓。"
                },
                {
                    "paragraph": "五丗其昌，並于正𨜮。八丗之後，莫之與京。”",
                    "zhushu": "京，大也。“並于”，本或作“並爲”，誤。"
                },
                {
                    "paragraph": "陳厲公，蔡出也，",
                    "zhushu": "姊妹之子曰出。"
                },
                {
                    "paragraph": "故蔡人殺五父而立之。",
                    "zhushu": "五父，陳佗也。殺陳佗，在桓六年。佗，徒多切。"
                },
                {
                    "paragraph": "生敬仲。其少也，周史有以周易見陳侯者，",
                    "zhushu": "周大史也。少，詩照切。見，賢遍切。又如大，音泰。"
                },
                {
                    "paragraph": "陳侯使筮之，",
                    "zhushu": "蓍曰：“筮。”筮，上制切。蓍，音尸。"
                },
                {
                    "paragraph": "遇觀",
                    "zhushu": "觀，古亂切。䷓坤下巽上，觀。"
                },
                {
                    "paragraph": "之否，",
                    "zhushu": "䷋坤下乾上，否。觀六四變而爲否。否，備矣切。注同。"
                },
                {
                    "paragraph": "曰：“是謂“觀國之光，利用賔于王。”",
                    "zhushu": "此周易觀卦六四爻辭。易之爲書，六爻皆有變象，又有互體，聖人隨其義而論之。爻，戸交切。"
                },
                {
                    "paragraph": "此其代陳有國乎？不在此，其在異國；非此其身，在其子孫。光，逺而自他有耀者也。坤，土也。巽，風也。乾，天也。風爲天於土上，山也。",
                    "zhushu": "巽變爲乾，故曰風爲天。自二至四有艮象，艮爲山。乾，其然切。"
                },
                {
                    "paragraph": "有山之材，而照之以天光，於是乎居土上，",
                    "zhushu": "山則材之所生，上有乾，下有坤，故言居土上，照之以天光。"
                },
                {
                    "paragraph": "故曰：“觀國之光，利用賔于王。”",
                    "zhushu": "四爲諸侯，變而之乾，有國朝王之象。"
                },
                {
                    "paragraph": "庭實旅百，奉之以玉帛，天地之美具焉，故曰：“利用賔于王。”",
                    "zhushu": "艮爲門庭，乾爲金玉，坤爲布帛，諸侯朝王，陳摯幣之象。旅，陳也。百，言物備。摯，音至。本又作贄，同。"
                },
                {
                    "paragraph": "猶有觀焉，故曰：其在後乎。",
                    "zhushu": "因觀文以博占，故言猶有觀，非在已之言，故知在子孫。觀，古亂切。"
                },
                {
                    "paragraph": "風行而著於土，故曰：其在異國乎。若在異國，必姜姓也。姜，大嶽之後也。",
                    "zhushu": "姜姓之先，爲堯四嶽。著，直略切。大，音泰。嶽，音岳。"
                },
                {
                    "paragraph": "山嶽則配天。物莫能兩大，陳衰，此其昌乎！”",
                    "zhushu": "變而象艮，故知當興於大嶽之後。得大嶽之權，則有配天之大功，故知陳必衰。"
                },
                {
                    "paragraph": "及陳之初亡也，",
                    "zhushu": "昭八年，楚滅陳。"
                },
                {
                    "paragraph": "陳桓子始大於齊。",
                    "zhushu": "桓子，敬仲五丗孫陳無宇。"
                },
                {
                    "paragraph": "其後亡也，",
                    "zhushu": "哀十七年，楚復滅陳。復，扶又切。"
                },
                {
                    "paragraph": "成子得政。",
                    "zhushu": "成子，陳常也，敬仲八丗孫。陳完有禮於齊，子孫丗不忘德。德協於卜，故傳備言其終始。卜筮者，聖人所以定猶豫，决疑似，因生義敎者也。尚書洪範：通龜筮以同卿士之數。南蒯卜亂而過元吉，惠伯荅以忠信則可。臧會卜僭，遂獲其應。丘明故舉諸縣驗於行事者，以示來丗，而君子志其善者、遠者。他皆放此。豫，音預，本亦作預。蒯，苦怪切。僭，子念切。應，應對之應。縣，音玄。",
                    "type": 2
                },
                {
                    "paragraph": "經二十有三年，春，公至自齊。",
                    "zhushu": "無傳。"
                },
                {
                    "paragraph": "○祭叔來聘。",
                    "zhushu": "無傳。榖梁以祭叔爲𥙊公，來聘魯。天子内臣，不得外交，故不言使，不與其得使聘。祭，側界切。爲，于僞切。"
                },
                {
                    "paragraph": "○夏，公如齊觀社。",
                    "zhushu": "齊因祭社蒐軍實，故公往觀之。"
                },
                {
                    "paragraph": "○公至自齊。",
                    "zhushu": "無傳。"
                },
                {
                    "paragraph": "○荆人來聘。",
                    "zhushu": "無傳。不書荆子使某來聘，君臣同辭者，蓋楚之始通，未成其禮。"
                },
                {
                    "paragraph": "○公及齊侯遇于榖。",
                    "zhushu": "無傳。榖，音谷。"
                },
                {
                    "paragraph": "○蕭叔朝公。",
                    "zhushu": "無傳。蕭，附庸國。叔，名。就穀朝公，故不言來。凡在外朝，則禮不得具，嘉禮不野合。"
                },
                {
                    "paragraph": "○秋，丹桓宫楹。",
                    "zhushu": "桓公廟也。楹，柱也。楹，音盈。"
                },
                {
                    "paragraph": "○冬，十有一月，曹伯射姑卒。",
                    "zhushu": "無傳。未同盟而赴以名。射，示亦切，又音亦。"
                },
                {
                    "paragraph": "○十有二月，甲寅，公會齊侯盟干扈。",
                    "zhushu": "無傳。扈，鄭地，在滎陽卷縣西北。扈，音戸。卷，音權，字林丘權切，韋昭丘云切，說文丘粉切。",
                    "type": 2
                },
                {
                    "paragraph": "傳二十三年，夏，公如齊觀社，非禮也。曹劌諫曰：“不可。夫禮，所以整民也。故會以訓上下之則，制財用之節；",
                    "zhushu": "貢賦多少。"
                },
                {
                    "paragraph": "朝以正班爵之義，帥長幼之序；征伐以討其不然。",
                    "zhushu": "不然，不用命。長，丁丈切。"
                },
                {
                    "paragraph": "諸侯有王，",
                    "zhushu": "從王事。"
                },
                {
                    "paragraph": "王有廵守，",
                    "zhushu": "省四方。"
                },
                {
                    "paragraph": "以大習之。",
                    "zhushu": "大習，會朝之禮。"
                },
                {
                    "paragraph": "非是，君不舉矣。君舉必書，",
                    "zhushu": "書於䇿。"
                },
                {
                    "paragraph": "書而不法，後嗣何觀？”○",
                    "zhushu": ""
                },
                {
                    "paragraph": "晉桓、莊之族偪，",
                    "zhushu": "桓叔、莊伯之子孫彊盛，偪迫公室。偪，彼力切。"
                },
                {
                    "paragraph": "獻公患之。士蔿曰：“去富子，則羣公子可謀也已。”",
                    "zhushu": "士蔿，晉大夫。富子，二族之富彊者。蔿，于委切。去，起吕切。"
                },
                {
                    "paragraph": "公曰：“爾試其事。”士蔿與羣公子謀，𧮂富子而去之。",
                    "zhushu": "以罪狀誣之。同族惡其富彊，故士蔿得因而間之。用其所親爲譖則似信，離其骨肉則黨弱，羣公子終所以見滅。惡，烏路切。間，間隙之間。"
                },
                {
                    "paragraph": "○秋，丹桓宫之楹。",
                    "zhushu": "",
                    "type": 2
                },
                {
                    "paragraph": "經二十有四年，春，王三月，刻桓宫桷。",
                    "zhushu": "刻，鏤也。桷，椽也。將逆夫人，故爲盛飾。刻，音克。桷，音角。字林云：“齊、魯謂榱爲桷。”椽，直專切。"
                },
                {
                    "paragraph": "○葬曹莊公。",
                    "zhushu": "無傳。"
                },
                {
                    "paragraph": "○夏，公如齊逆女。",
                    "zhushu": "無傳。親逆，禮也。"
                },
                {
                    "paragraph": "○秋，公至自齊。",
                    "zhushu": "無傳。"
                },
                {
                    "paragraph": "○八月丁丑，夫人姜氏入。",
                    "zhushu": "哀姜也。公羊傳以爲姜氏要公，不與公俱入。蓋以孟任故，丁丑入，而明日乃朝廟。要，於遙切。任，音壬。後孟任”皆同。"
                },
                {
                    "paragraph": "○戊寅，大夫宗婦覿，用幣。",
                    "zhushu": "宗婦，同姓大夫之婦。禮，小君至，大夫執贄以見，明臣子之道。莊公欲奢夸夫人，故使大夫宗婦同贄俱見。覿，徒歷切。見也。見，賢遍切。夸，苦𤓰切。"
                },
                {
                    "paragraph": "○大水。",
                    "zhushu": "無傳。"
                },
                {
                    "paragraph": "○冬，戎侵曹。",
                    "zhushu": "無傳。"
                },
                {
                    "paragraph": "○曹羈出奔陳。",
                    "zhushu": "無傳。羈，蓋曹丗子也。先君旣葬而不稱爵者，微弱不能自定，曹人以名赴。"
                },
                {
                    "paragraph": "○赤歸于曹。",
                    "zhushu": "無傳。赤，曹僖公也。蓋爲戎所納，故曰歸。"
                },
                {
                    "paragraph": "○郭公。",
                    "zhushu": "無傳。蓋經闕誤也。自曹羈以下，公羊、榖梁之說旣不了，又不可通之於左氏，故不采用。",
                    "type": 2
                },
                {
                    "paragraph": "傳二十四年，春，刻其桷，皆非禮也。",
                    "zhushu": "并非丹楹，故言皆。"
                },
                {
                    "paragraph": "御孫諫曰：“臣聞之：“儉，德之共也；侈，惡之大也。”",
                    "zhushu": "御孫，魯大夫。御，魚吕切。本亦作禦。侈，昌𥿄切，又尸氏切。"
                },
                {
                    "paragraph": "先君有共德，而君納諸大惡，無乃不可乎？”",
                    "zhushu": "以不丹楹刻桷爲共。"
                },
                {
                    "paragraph": "○秋，哀姜至。公使宗婦覿，用幣，非禮也。",
                    "zhushu": "傳不言大夫，唯舉非常。"
                },
                {
                    "paragraph": "御孫曰：“男贄，大者玉帛，",
                    "zhushu": "公、侯、伯、子、男執玉，諸侯、丗子、附庸孤卿執帛。贄，眞二切。"
                },
                {
                    "paragraph": "小者禽鳥，",
                    "zhushu": "卿執羔，大夫執鴈，士執雉。"
                },
                {
                    "paragraph": "以章物也。",
                    "zhushu": "章所執之物，别貴賤。别，彼列切。"
                },
                {
                    "paragraph": "女贄，不過榛栗棗、脩，以告䖍也。",
                    "zhushu": "榛，小栗。脩，脯。𧆛，敬也。皆取其名以示敬。榛，側巾切。鍜脯加薑桂曰脩。䖍，音乾。"
                },
                {
                    "paragraph": "今男女同贄，是無別也。男女之别，國之大節也，而由夫人亂之，無乃不可乎？”○",
                    "zhushu": ""
                },
                {
                    "paragraph": "晉士蔿又與羣公子謀，使殺游氏之二子。",
                    "zhushu": "游氏二子，亦桓、莊之族。"
                },
                {
                    "paragraph": "士蔿告晉侯曰：“可矣。不過二年，君必無患。”",
                    "zhushu": "",
                    "type": 2
                },
                {
                    "paragraph": "經二十有五年，春，陳侯使女叔來聘。",
                    "zhushu": "女叔，陳卿。女，氏；叔，字。女，音汝。陳大夫氏。"
                },
                {
                    "paragraph": "○夏，五月，癸丑，衛侯朔卒。",
                    "zhushu": "無傳。惠公也。書名，十六年與内大夫盟干幽。"
                },
                {
                    "paragraph": "○六月，辛未，朔，日有食之。鼔，用牲于社。",
                    "zhushu": "鼓，伐鼔也。用牲以祭社。傳例曰：非常也”。"
                },
                {
                    "paragraph": "○伯姫歸干𣏌。",
                    "zhushu": "無傳。不書逆女，逆者微。"
                },
                {
                    "paragraph": "秋，大水。鼔用牲于社、于門。",
                    "zhushu": "門，國門也。傳例曰：“亦非常也”。"
                },
                {
                    "paragraph": "○冬，公子友如陳。",
                    "zhushu": "無傳。報女叔之聘。諸魯出朝聘皆書如，不果彼國必成其禮，故不稱朝聘，春秋之常也。公子友，莊公之母弟。稱公子者，史䇿之通言。母弟至親，異於他臣，其相殺害，則稱弟以示義。至於嘉好之事，兄弟篤睦，非例所興，或稱弟，或稱公子，仍舊史之文也。母弟例在宣十七年。好，呼報切，下同。",
                    "type": 2
                },
                {
                    "paragraph": "經二十五年，春，陳女叔來聘，始結陳好也。嘉之，故不名。",
                    "zhushu": "季友相魯，原仲相陳，二人有舊，故女叔來聘，季友冬亦報聘，嘉好接備。卿以字爲嘉，則稱名，其常也。相，息亮切，下同。"
                },
                {
                    "paragraph": "○夏，六月，辛未，朔，日有食之。鼔用牲于社，非常也。",
                    "zhushu": "非常鼓之月。長歷推之，辛未實七月朔，置閏失所，故致月錯。"
                },
                {
                    "paragraph": "唯正月之朔，慝未作，",
                    "zhushu": "正月，夏之四月，周之六月，謂正陽之月。今書六月而傳云“唯”者，明此月非正陽月也。慝，隂氣。正，音政。正月，建巳之月。慝，他得切。夏，戸雅切。"
                },
                {
                    "paragraph": "日有食之，於是乎用幣于社，伐鼓于朝。",
                    "zhushu": "日食，歷之常也。然食於正陽之月，則諸侯用幣干社，請救於上，公伐鼓于朝，退而自責，以明隂不冝侵陽，臣不冝掩君，以示大義。"
                },
                {
                    "paragraph": "○秋，大水。鼔用牲于社、于門，亦非常也。",
                    "zhushu": "失常禮。"
                },
                {
                    "paragraph": "凡天災，有幣無牲。",
                    "zhushu": "天災，日月食、大水也。祈請而已，不用牲也。"
                },
                {
                    "paragraph": "非日月之眚，不鼔。",
                    "zhushu": "眚，猶災也。月侵日爲眚。隂陽逆順之事，賢聖所重，故特鼓之。眚，所景切。"
                },
                {
                    "paragraph": "○晉士蔿使羣公子盡殺游氏之族，乃城聚而處之。",
                    "zhushu": "聚，晉邑。聚，才喻切。"
                },
                {
                    "paragraph": "○冬，晉侯圍聚，盡殺羣公子。",
                    "zhushu": "卒如士蔿之計。",
                    "type": 2
                },
                {
                    "paragraph": "經二十有六年，春，公伐戎。",
                    "zhushu": "無傳。"
                },
                {
                    "paragraph": "○夏，公至自伐戎。",
                    "zhushu": "無傳。"
                },
                {
                    "paragraph": "○曹殺其大夫。",
                    "zhushu": "無傳。不稱名，非其罪。例在文七年。"
                },
                {
                    "paragraph": "○秋，公會宋人、齊人伐徐。",
                    "zhushu": "無傳。宋序齊上，主兵。"
                },
                {
                    "paragraph": "○冬，",
                    "zhushu": ""
                },
                {
                    "paragraph": "十有二月，癸亥，朔，日有食之。",
                    "zhushu": "無傳。",
                    "type": 2
                },
                {
                    "paragraph": "傳二十六年，春，晉士蔿爲大司空。",
                    "zhushu": "大司空，卿官。"
                },
                {
                    "paragraph": "○夏，士蔿城絳，以深其宫。",
                    "zhushu": "絳，晉所都也，今平陽絳邑縣。"
                },
                {
                    "paragraph": "○秋，虢人侵晉。冬，虢人又侵晉。",
                    "zhushu": "爲傳明年晉將伐虢張本。此年經、傳各自言其事者，或經是直文，或䇿書雖存而簡牘散落，不究其本末，故傳不復申解，但言傳事而已。牘，徒木切。究，音救。復，扶又切。解，居蟹切。",
                    "type": 2
                },
                {
                    "paragraph": "經二十有七年，春，公會𣏌伯姫于洮。",
                    "zhushu": "伯姫，莊公女。洮，魯地。洮，他刀切。"
                },
                {
                    "paragraph": "○夏，六月，公會齊俟宋公，陳俟鄭伯，同盟于幽。○",
                    "zhushu": ""
                },
                {
                    "paragraph": "秋，公子友如陳葬原仲。",
                    "zhushu": "原仲，陳大夫。原，氏；仲，字也。禮，臣旣卒不名，故稱字。季友違禮會外大夫葬，具見其事，亦所以知譏。見，賢遍切。"
                },
                {
                    "paragraph": "○冬，𣏌伯姫來。",
                    "zhushu": "傳例曰歸寧。"
                },
                {
                    "paragraph": "○莒慶來逆叔姫。",
                    "zhushu": "無傳。慶，莒大夫。叔姫，莊公女。𨜮自爲逆則稱字，例在宣五年。"
                },
                {
                    "paragraph": "○𣏌伯來朝。",
                    "zhushu": "無傳。𣏌稱伯者，蓋爲時王所黜。黜，勅律切。濮，音卜。"
                },
                {
                    "paragraph": "○公會齊侯于城濮。",
                    "zhushu": "無傳。城濮，衛地。將討衛也。",
                    "type": 2
                },
                {
                    "paragraph": "傳二十七年，春，公會杞伯姫于洮，非事也。",
                    "zhushu": "非諸侯之事。"
                },
                {
                    "paragraph": "天子非展義不廵守，",
                    "zhushu": "天子廵守，所以宣布德義。"
                },
                {
                    "paragraph": "諸侯非民事不舉，卿非君命不越竟。○",
                    "zhushu": ""
                },
                {
                    "paragraph": "夏，同盟于幽，陳、鄭服也。",
                    "zhushu": "二十二年，陳亂而齊納敬仲。二十五年，鄭文公之四年，獲成於楚。皆有二心於齊，今始服也。"
                },
                {
                    "paragraph": "○秋，公子友如陳葬原仲，非禮也。原仲，季友之舊也。○",
                    "zhushu": ""
                },
                {
                    "paragraph": "冬，杞伯姫來，歸寧也。",
                    "zhushu": "寧，問父母安否。"
                },
                {
                    "paragraph": "凡諸侯之女，歸寧曰來，出曰來歸；",
                    "zhushu": "歸，不反之辭。"
                },
                {
                    "paragraph": "夫人歸寜曰如某，岀曰歸于某。",
                    "zhushu": ""
                },
                {
                    "paragraph": "晉侯將伐虢，士蔿曰：“不可。虢公驕，若驟得勝於我，必弃其民。",
                    "zhushu": "弃民不養之。"
                },
                {
                    "paragraph": "無衆而後伐之，欲禦我，誰與？夫禮、樂、慈、愛，戰所畜也。夫民，譲事、樂和、愛親、哀喪，而後可用也。",
                    "zhushu": "上之使民，以義讓哀、樂爲本。言不可力强。畜，勑六切。樂，音洛。彊，其丈切。"
                },
                {
                    "paragraph": "虢弗畜也，亟戰，將饑。”",
                    "zhushu": "言虢不畜義讓而力戰。畜，勑六切。亟，欺冀切。饑，音機。"
                },
                {
                    "paragraph": "○王使召伯廖賜齊侯命，",
                    "zhushu": "召伯廖，王卿士。賜命爲侯伯。召，音邵。廖，力彫切。"
                },
                {
                    "paragraph": "且請伐衛，以其立子頽也。",
                    "zhushu": "立子頽在十九年。",
                    "type": 2
                },
                {
                    "paragraph": "經二十有八年，春，王三月，甲寅，齊人伐衛。衛人及齊人戰，衛人敗績。",
                    "zhushu": "齊侯稱人者，諱取賂而還，以賤者告。不地者，史失之。"
                },
                {
                    "paragraph": "○夏，四月，丁未，邾子𤨏卒。",
                    "zhushu": "無傳。末同盟而赴以名。𤨏，素果切。"
                },
                {
                    "paragraph": "○秋，荆伐鄭。公會齊人、宋人救鄭。○冬，築郿。",
                    "zhushu": "郿，魯下邑。傳例曰：邑曰築。郿，亡悲切。"
                },
                {
                    "paragraph": "○大無麥、禾。",
                    "zhushu": "書於冬者，五榖畢入，計食不足而後書也。"
                },
                {
                    "paragraph": "○臧孫辰告糴于齊。",
                    "zhushu": "臧孫辰，魯大夫臧文仲。",
                    "type": 2
                },
                {
                    "paragraph": "傳二十八年，春，齊侯伐衛，戰，敗衛師。數之以王命，取賂而還。○",
                    "zhushu": ""
                },
                {
                    "paragraph": "晉獻公娶于賈，無子。",
                    "zhushu": "賈，姫姓國也。"
                },
                {
                    "paragraph": "烝於齊姜，",
                    "zhushu": "齊姜，武公妾。烝，之承切。"
                },
                {
                    "paragraph": "生秦穆夫人及大子申生。又娶二女於戎，大戎狐姫生重耳，",
                    "zhushu": "大戎，唐叔子孫别在戎狄者。重，直龍切。"
                },
                {
                    "paragraph": "小戎子生夷吾。",
                    "zhushu": "小戎，允姓之戎。子，女也。"
                },
                {
                    "paragraph": "晉伐驪戎，驪戎男女以驪姫。",
                    "zhushu": "驪戎在京兆新豐縣，其君姫姓，其爵男也。納女於人曰女。女，昵據切。注曰女同"
                },
                {
                    "paragraph": "歸，生奚齊，其娣生卓子。驪姫嬖，欲立其子，賂外嬖梁五與東關嬖五，",
                    "zhushu": "姓梁名五，在閨闥之外者。東關嬖五，别在關塞者，亦名五。皆大夫，爲獻公所嬖幸，視聽外事。卓，勅角切。閨，音圭。闥，吐達切。塞，素代切。"
                },
                {
                    "paragraph": "使言於公曰：“曲沃，君之宗也；",
                    "zhushu": "曲沃，桓叔所封，先君宗廟所在。"
                },
                {
                    "paragraph": "蒲與二屈，君之疆也。",
                    "zhushu": "蒲，今平陽蒲子縣。二屈，今平陽北屈縣。或云：二當爲北。屈，求勿切，又居勿切。彊，居良切。"
                },
                {
                    "paragraph": "不可以無主。宗邑無主，則民不威；疆埸無主，則啓戎心。戎之生心，民慢其政，國之患也。若使大子主曲沃，而重耳、夷吾主蒲與屈，則可以威民而懼戎，且旌君伐。”",
                    "zhushu": "旌，章也。伐，功也。埸，音亦。"
                },
                {
                    "paragraph": "使俱曰：“狄之廣莫，於晉爲都。晉之啓土，不亦冝乎？”",
                    "zhushu": "廣莫，狄地之曠絶也，即謂蒲子、北屈也。言遣二公子出都之，則晉方當大開土界。獻公未决，故復使二五俱說此美。復，扶又切。"
                },
                {
                    "paragraph": "晉侯說之。夏，使大子居曲沃，重耳居蒲城，夷吾居屈。羣公子皆鄙，",
                    "zhushu": "鄙，邊邑。説，音悅。"
                },
                {
                    "paragraph": "唯二姫之子在絳。二五卒，與驪姫𧮂羣公子而立奚齊，晉人謂之“二五耦”。",
                    "zhushu": "二耜相耦，廣一尺。共起一伐，言二人俱共，墾傷晉室若此。譛，責鴆切。耜，音似。廣，古曠切。墾，苦狠切。"
                },
                {
                    "paragraph": "○楚令尹子元欲蠱文夫人，",
                    "zhushu": "文王夫人息嬀也。子元，文王弟。蠱，惑以淫事。蠱，音古。"
                },
                {
                    "paragraph": "爲館於其宫側，而振萬焉。",
                    "zhushu": "振，動也。萬，舞也。"
                },
                {
                    "paragraph": "夫人聞之，泣曰：“先君以是舞也，習戎備也。今令尹不㝷諸仇讎，而於未亡人之側，不亦異乎？”",
                    "zhushu": "㝷，用也。婦人旣寡，自稱未亡人。"
                },
                {
                    "paragraph": "御人以告子元。",
                    "zhushu": "御人，夫人之侍人。"
                },
                {
                    "paragraph": "子元曰：“婦人不忘襲讎，我反忘之？”",
                    "zhushu": ""
                },
                {
                    "paragraph": "秋，子元以車六百乗伐鄭，入于桔柣之門。",
                    "zhushu": "桔柣，鄭逺郊之門也。乗，绳證切。桔，戸結切。柣，待結切。注同。"
                },
                {
                    "paragraph": "子元、𨷵御彊、𨷵梧、耿之不比爲旆，",
                    "zhushu": "子元自與三子特造旆以居前，廣充幅。長尋曰旐，繼旐曰旆。御，魚吕切。本亦作禦，下反禦同。彊，其良切，又居良切。梧，音吾。比，并里切。旆，蒲貝切。長，直亮切。旐，音兆。"
                },
                {
                    "paragraph": "鬬班、王孫游、王孫喜殿。",
                    "zhushu": "二子在後爲反禦。殿，丁見切。"
                },
                {
                    "paragraph": "衆車入自純門，及逵市。",
                    "zhushu": "純門，鄭外郭門也。逵市，郭内道上市。純，如字。逵，求龜切。"
                },
                {
                    "paragraph": "縣門不發，楚言而出。子元曰：“鄭有人焉。”",
                    "zhushu": "縣門，施於内城門。鄭示楚以閒暇，故不閉城門，出兵而效楚言，故子元畏之，不敢進。縣，音𤣥。"
                },
                {
                    "paragraph": "諸侯救鄭，楚師夜遁。鄭人將奔桐丘，",
                    "zhushu": "許昌縣東北有桐丘城。遁，徒困切。"
                },
                {
                    "paragraph": "諜告曰：“楚幕有烏。”乃止。",
                    "zhushu": "諜，間也。幕，帳也。諜，音牃。幕，音莫。間，間廁之閒。"
                },
                {
                    "paragraph": "○冬，饑。臧孫辰告糴于齊，禮也。",
                    "zhushu": "經書“大無麥禾”，傳言“饑”。傳又先書“饑”在“築郿”上者，說始糴，經在下，須得糴，嫌或諱饑，故曰禮。"
                },
                {
                    "paragraph": "○築郿，非都也。凡邑，有宗廟先君之主曰都，無曰邑。邑曰築，都曰城。",
                    "zhushu": "周禮：四縣爲都，四井爲邑。然宗廟所在，則雖邑曰都，尊之也。言凡邑，則他築非例。",
                    "type": 2
                },
                {
                    "paragraph": "經二十有九年，春，新延廏。",
                    "zhushu": "傳例曰：書，不時。言新者，皆舊物不可用，更造之辭。廐，居又切。"
                },
                {
                    "paragraph": "○夏，鄭人侵許。",
                    "zhushu": "傳例曰：無鍾鼓曰侵。"
                },
                {
                    "paragraph": "○秋，有蜚。",
                    "zhushu": "傳例曰：爲災。蜚，扶味切。"
                },
                {
                    "paragraph": "○冬，十有二月，紀叔姫卒。",
                    "zhushu": "無傳。紀國雖滅，叔姫執節守義，故繫之紀，賢而錄之。"
                },
                {
                    "paragraph": "○城諸及防。",
                    "zhushu": "諸、防，皆魯邑。傳例曰：書，時也。諸非備難而興作，傳皆重云時以釋之，他皆放此。諸，今城陽諸縣。難，乃旦切。重，直用切。",
                    "type": 2
                },
                {
                    "paragraph": "傳二十九年，春，新作延廐。書，不時也。",
                    "zhushu": "經無“作”字，蓋闕。"
                },
                {
                    "paragraph": "凡馬，日中而出，日中而入。",
                    "zhushu": "日中，春、秋分也。治廐當以秋分，因馬向入而脩之。今以春作，故曰不時。嚮，許亮切。"
                },
                {
                    "paragraph": "○夏，鄭人侵許。凡師，有鍾鼔曰伐，",
                    "zhushu": "聲其罪。"
                },
                {
                    "paragraph": "無曰侵，",
                    "zhushu": "鍾鼔無聲。"
                },
                {
                    "paragraph": "輕曰襲。",
                    "zhushu": "掩其不備。輕，遣政反。"
                },
                {
                    "paragraph": "○秋，有蜚，爲災也。凡物，不爲災不書。○",
                    "zhushu": ""
                },
                {
                    "paragraph": "冬，十二月，城諸及防。書，時也。凡土功，龍見而畢務，戒事也；",
                    "zhushu": "謂今九月，周十一月，龍星角、亢晨見東方，三務始畢，戒民以土功事。見，賢遍切。亢，苦浪切，又音剛。"
                },
                {
                    "paragraph": "火見而致用，",
                    "zhushu": "大火，心星，次角、亢。見者，致築作之物。"
                },
                {
                    "paragraph": "水昏正而栽，",
                    "zhushu": "謂今十月，定星昏而中，於是樹板幹而興作。栽，字林：才代切，又音再。說文云：築牆長板。定，多佞切。"
                },
                {
                    "paragraph": "日至而畢。",
                    "zhushu": "日南至，㣲陽始動，故土功息。"
                },
                {
                    "paragraph": "○樊皮叛王。",
                    "zhushu": "樊皮，周大夫。樊，其采地；皮，名。",
                    "type": 2
                },
                {
                    "paragraph": "經三十年，春，王正月。○夏，次于成。",
                    "zhushu": "無傳。將卑師少，故直言“次”。齊将降鄣，故設備。上将，于匠切。降，戸江切，下同。鄣，音章。"
                },
                {
                    "paragraph": "○秋，七月，齊人降鄣。",
                    "zhushu": "無傳。鄣，紀附庸國。東平無鹽縣東北有鄣城。小國孤危，不能自固，蓋齊遥以兵威脅使降附。"
                },
                {
                    "paragraph": "○八月，癸亥，葬紀叔姬。",
                    "zhushu": "無傳。以賢錄也。無臣子，故不作謚。"
                },
                {
                    "paragraph": "○九月，庚午，朔，日有食之。鼔，用牲于社。",
                    "zhushu": "無傳。"
                },
                {
                    "paragraph": "○冬，公及齊侯遇于魯濟。",
                    "zhushu": "濟水歴齊、魯界，在齊界爲齊濟，在魯界爲魯濟，蓋魯地。濟，子禮切。"
                },
                {
                    "paragraph": "齊人伐山戎。",
                    "zhushu": "山戎，北戎。",
                    "type": 2
                },
                {
                    "paragraph": "傳",
                    "zhushu": ""
                },
                {
                    "paragraph": "三十年，春，王命虢公計樊皮。夏，四月，丙辰，虢公入樊，執樊仲皮，歸于京師。○",
                    "zhushu": ""
                },
                {
                    "paragraph": "楚公子元歸自伐鄭，而處王宫，",
                    "zhushu": "欲遂蠱文夫人。"
                },
                {
                    "paragraph": "𨷵射師諫，則執而梏之。",
                    "zhushu": "射師，𨷵廉也。足曰桎，手曰梏。射，食亦切，又食夜切。梏，古毒切。桎，之實切。"
                },
                {
                    "paragraph": "秋，申公鬬班殺子元。",
                    "zhushu": "申，楚縣也。楚僭號，縣尹皆稱公。僭，子念切。"
                },
                {
                    "paragraph": "𨷵榖於莬爲令尹，自毀其家，以紓楚國之難。",
                    "zhushu": "𨷵榖於莬，令尹子文也。毁，減。紓，緩也。榖，奴走切。楚人謂乳曰榖。漢書作“㝅”，音同。於，音烏。菟，音徒。紓，音舒，又直汝切。難，乃且切。"
                },
                {
                    "paragraph": "○冬，遇于魯濟，謀山戎也，以其病燕故也。",
                    "zhushu": "齊桓行霸，故欲爲燕謀難。燕國，今薊縣。爲，于僞切。薊，音計。",
                    "type": 2
                },
                {
                    "paragraph": "經三十有一年，春，築臺于郎。",
                    "zhushu": "無傳。刺奢，且非土功之時。刺，七賜切。"
                },
                {
                    "paragraph": "○夏，四月，薛伯卒。",
                    "zhushu": "無傳。未同盟。"
                },
                {
                    "paragraph": "○築臺于薛。",
                    "zhushu": "無傳。薛，魯地。"
                },
                {
                    "paragraph": "○六月，齊侯來獻戎㨗。",
                    "zhushu": "傳例曰：諸侯不相遺俘。捷，獲也。獻，奉上之辭。齊侯以獻捷禮來，故爲以示過。捷，在妾切。遺，唯季切，傳同。俘，音孚。"
                },
                {
                    "paragraph": "○秋，築臺于秦。",
                    "zhushu": "無傳。東平范縣西北有秦亭。"
                },
                {
                    "paragraph": "○冬，不雨。",
                    "zhushu": "無傳。不書旱，不爲災。例在僖三年。",
                    "type": 2
                },
                {
                    "paragraph": "傳三十一年，夏，六月，齊侯來獻戎捷，非禮也。凡諸侯有四夷之功，則獻于王，王以警于夷。",
                    "zhushu": "以警懼夷狄。警音景，戒懼也。"
                },
                {
                    "paragraph": "中國則否。諸侯不相遺俘。",
                    "zhushu": "雖夷狄俘，猶不以相遺。",
                    "type": 2
                },
                {
                    "paragraph": "經三十有二年，春，城小穀。",
                    "zhushu": "小榖，齊邑，濟北榖城縣城中有管仲井。大都以名通者，則不繫國。"
                },
                {
                    "paragraph": "夏，宋公、齊侯遇于梁丘。",
                    "zhushu": "齊善宋之請見，故進其班。梁丘，在髙平昌邑縣西南。"
                },
                {
                    "paragraph": "○秋，七月，癸巳，公子牙卒。",
                    "zhushu": "牙，慶父同母弟僖叔也。飲酖而死，不以罪告，故得書卒。書日者，公有疾，不責公不與小斂。酖音鴆，本亦作鴆。與，音預。斂，力豔切。"
                },
                {
                    "paragraph": "○八月，癸亥，公薨于路寢。",
                    "zhushu": "路寢，正寢也。公薨皆書其所，詳凶變。"
                },
                {
                    "paragraph": "○冬，十月，己未，子般卒。",
                    "zhushu": "子般，莊公大子。先君未葬，故不稱爵。不書殺，諱之也。般，音班。殺，音試，又如字，下同。"
                },
                {
                    "paragraph": "○公子慶父如齊。",
                    "zhushu": "無傳。慶父旣殺子般，季友出奔，國人不與，故懼而適齊，欲以求援。時無君，假赴告之禮而行。"
                },
                {
                    "paragraph": "○狄伐邢。",
                    "zhushu": "無傳。邢國在廣平襄國縣。",
                    "type": 2
                },
                {
                    "paragraph": "傳三十二年，春，城小榖，爲管仲也。",
                    "zhushu": "公感齊桓之徳，故爲管仲城私邑。爲，于僞切。"
                },
                {
                    "paragraph": "○齊侯爲楚伐鄭之故，請會于諸侯。",
                    "zhushu": "楚伐鄭在二十八年，謀爲鄭報楚。"
                },
                {
                    "paragraph": "宋公請先見于齊侯。夏，遇于梁丘。○",
                    "zhushu": ""
                },
                {
                    "paragraph": "秋，七月，有神降于莘。",
                    "zhushu": "有神聲以接人。莘，虢地。見，賢遍切，又如字。莘，所巾切。"
                },
                {
                    "paragraph": "惠王問諸内史過曰：“是何故也？”",
                    "zhushu": "内史過，周大夫。過，古禾切。"
                },
                {
                    "paragraph": "對曰：“國之將興，明神降之，監其德也。將亡，神又降之，觀其惡也。故有得神以興，亦有以亡，虞、夏、商、周皆有之。”",
                    "zhushu": "亦有神異。"
                },
                {
                    "paragraph": "王曰：“若之何？”對曰：“以其物享焉。其至之日，亦其物也。”",
                    "zhushu": "享，𥙊也。若以甲乙日至，祭先脾，玉用蒼，服上青，以此類祭之。"
                },
                {
                    "paragraph": "王從之。内史過往，聞虢請命，",
                    "zhushu": "聞虢請於神，求賜土田之命。"
                },
                {
                    "paragraph": "反曰：“虢必亡矣。虐而聽於神。”",
                    "zhushu": ""
                },
                {
                    "paragraph": "神居莘六月。虢公使祝應、宗區、史嚚享焉。神賜之土田。",
                    "zhushu": "祝，大祝。宗，宗人。史，大史。應、區、嚚，皆名。○區，音驅。嚚，五巾反。"
                },
                {
                    "paragraph": "史嚚曰：“虢其亡乎！吾聞之，國將興，聽於民；",
                    "zhushu": "政順民心。"
                },
                {
                    "paragraph": "將亡，聽於神。",
                    "zhushu": "求福於神。"
                },
                {
                    "paragraph": "神，聦明正直而壹者也，依人而行。",
                    "zhushu": "唯德是與。"
                },
                {
                    "paragraph": "虢多凉德，其何土之能得？”",
                    "zhushu": "凉，薄也。爲僖二年晉滅下陽傳。"
                },
                {
                    "paragraph": "初，公築臺臨黨氏，",
                    "zhushu": "黨氏，魯大夫。築臺不書，不告廟。○黨，音掌。"
                },
                {
                    "paragraph": "見孟任，從之。閟，",
                    "zhushu": "孟任，黨氏女。閟，不從公。○閟，音秘。"
                },
                {
                    "paragraph": "而以夫人言，許之，",
                    "zhushu": "許以爲夫人。"
                },
                {
                    "paragraph": "割臂盟公，生子般焉。雩，講于梁氏，女公子觀之。",
                    "zhushu": "雩，祭天也。講，肆也。梁氏，魯大夫。女公子，子般妹。○肆，音四，又以二反。"
                },
                {
                    "paragraph": "圉人犖自墻外與之戲。",
                    "zhushu": "圉人，掌飬馬者，以慢言戲之。○犖，音洛。"
                },
                {
                    "paragraph": "子般怒，使鞭之。公曰：“不如殺之，是不可鞭。犖有力焉，能投蓋于稷門。”",
                    "zhushu": "蓋，覆也。稷門，魯南城門。走而自投，接其屋之捔，反覆門上。"
                },
                {
                    "paragraph": "公疾，問後於叔牙。對曰：“慶父材。”",
                    "zhushu": "蓋欲進其同母兄。"
                },
                {
                    "paragraph": "問於季友，對曰：“臣以死奉般。”",
                    "zhushu": "季友，荘公母弟，故欲立般。"
                },
                {
                    "paragraph": "公曰：“鄉者牙曰“慶父材”。”成季使以君命命僖叔，待于鍼巫氏，",
                    "zhushu": "成季，季友也。鍼巫氏，魯大夫。○鄉，許亮反。鍼，其廉反。"
                },
                {
                    "paragraph": "使鍼季酖之，",
                    "zhushu": "酖，鳥名，其羽有毒，以畫酒，飲之則死。"
                },
                {
                    "paragraph": "曰：“飲此，則有後於魯國。不然，死且無後。”飲之，歸，及逵泉而卒。立叔孫氏。",
                    "zhushu": "逵泉，魯地。不以罪誅，故得立後，世其禄。"
                },
                {
                    "paragraph": "八月癸亥，公薨于路寢。子般即位，次于黨氏。",
                    "zhushu": "即䘮位。次，舍也。"
                },
                {
                    "paragraph": "冬十月己未，共仲使圉人犖賊子般于黨氏。",
                    "zhushu": "共仲，慶父。○共，音恭。"
                },
                {
                    "paragraph": "成季奔陳。",
                    "zhushu": "出奔不書，國亂，史失之。"
                },
                {
                    "paragraph": "立閔公。",
                    "zhushu": "閔公，莊公庶子，於是年八𡻕。"
                }
            ]
        },
        {
            "name": "閔公第四",
            "paragraphs": [
                {
                    "paragraph": "閔公第四",
                    "zhushu": "閔公名啓方，莊公之子，母叔姜。史記云：名開。謚法：在國遭難曰閔。",
                    "type": 1
                },
                {
                    "paragraph": "經元年，春，王正月，○齊人救邢。○",
                    "zhushu": ""
                },
                {
                    "paragraph": "夏，六月，辛酉，葬我君莊公。○",
                    "zhushu": ""
                },
                {
                    "paragraph": "秋，八月，公及齊侯盟于落姑。",
                    "zhushu": "落姑，齊地。"
                },
                {
                    "paragraph": "季子來歸。",
                    "zhushu": "季子，公子友之字。季子忠於社稷，爲國人所思，故賢而字之。齊侯許納，故曰歸。"
                },
                {
                    "paragraph": "○冬，齊仲孫來。",
                    "zhushu": "仲孫，齊大夫。以事出疆，因來省難，非齊侯命，故不稱使也。還使齊侯務寧魯難，故嘉而字之。來者事實，省難，其志也。故經但書仲孫之來，而傳尋仲孫之志。疆，居良切。難，乃旦切，下及傳同。",
                    "type": 2
                },
                {
                    "paragraph": "傳：元年，春，不書即位，亂故也。",
                    "zhushu": "國亂不得成禮。"
                },
                {
                    "paragraph": "○狄人伐邢。",
                    "zhushu": "狄伐邢在徃年冬。"
                },
                {
                    "paragraph": "管敬仲言於齊侯曰：“戎狄豺狼，不可厭也。",
                    "zhushu": "敬仲，管夷吾。豺，仕皆切。狼，音郎。厭，一鹽切。"
                },
                {
                    "paragraph": "諸夏親暱，不可弃也。",
                    "zhushu": "諸夏，中國也。暱，近也。夏，戸雅切。暱，女一切。"
                },
                {
                    "paragraph": "宴安酖毒，不可懷也。",
                    "zhushu": "以宴安比之酖毒。宴，於見切。本又作晏，音同。一音烏諫切。酖，直䕃切。"
                },
                {
                    "paragraph": "詩云：“豈不懷歸，畏此簡書。”",
                    "zhushu": "詩小雅也。文王爲西伯，勞來諸侯之詩。勞，力報切。來，力代切。"
                },
                {
                    "paragraph": "簡書，同惡相恤之謂也。",
                    "zhushu": "同恤所惡。"
                },
                {
                    "paragraph": "請救邢以從簡書。”齊人救邢。○",
                    "zhushu": ""
                },
                {
                    "paragraph": "夏，六月，葬莊公。亂故，是以緩。",
                    "zhushu": "十一月乃葬。"
                },
                {
                    "paragraph": "○“秋，八月，公及齊侯盟于落姑”，請復季友也。",
                    "zhushu": "閔公初立，國家多難，以季子忠賢，故請霸主而復之。"
                },
                {
                    "paragraph": "齊侯許之，使召諸陳，公次于郎以待之。",
                    "zhushu": "非師旅之事，故不書次。"
                },
                {
                    "paragraph": "“季子來歸”，嘉之也。○",
                    "zhushu": ""
                },
                {
                    "paragraph": "冬，齊仲孫湫來省難。",
                    "zhushu": "湫，仲孫名。湫，子小切。"
                },
                {
                    "paragraph": "書曰“仲孫”，亦嘉之也。",
                    "zhushu": ""
                },
                {
                    "paragraph": "仲孫歸，曰：“不去慶父，魯難未已。”",
                    "zhushu": "時慶父亦已還魯。去，起吕切。下同。"
                },
                {
                    "paragraph": "公曰：“若之何而去之？”對曰：“難不已，將自斃，",
                    "zhushu": "斃，踣也。斃，婢丗切。踣，蒲北切。"
                },
                {
                    "paragraph": "君其待之。”公曰：“魯可取乎？”對曰：“不可。猶秉周禮。周禮，所以本也。臣聞之，國將亡，本必先顚，而後枝葉從之。魯不弃周禮，未可動也。君其務寧魯難而親之。親有禮，因重固，",
                    "zhushu": "能重能固，則當就成之。"
                },
                {
                    "paragraph": "間攜貳，",
                    "zhushu": "離而相疑者，則當因而間之。間，間厠之間。注同。"
                },
                {
                    "paragraph": "覆昏亂，",
                    "zhushu": "覆敗也。覆，芳服切。注同。○"
                },
                {
                    "paragraph": "霸王之器也。”",
                    "zhushu": "霸王所用，故以器爲喻。王，于況切。注同。"
                },
                {
                    "paragraph": "○晉侯作二軍，",
                    "zhushu": "晉本一軍，見莊十六年。見，賢遍切。"
                },
                {
                    "paragraph": "公將上軍，大子申生將下軍。趙夙御戎，畢萬爲右，",
                    "zhushu": "爲公御右也。夙，趙衰兄。畢萬，魏犫祖父。將，子匠切。下及注同。衰，初危切。犫，尺由切。"
                },
                {
                    "paragraph": "以滅耿、滅霍、滅魏。",
                    "zhushu": "平陽皮氏縣東南有耿郷，永安縣東北有霍大山，三國皆姬姓。耿，古幸切。"
                },
                {
                    "paragraph": "還，爲大子城曲沃，賜趙夙耿，賜畢萬魏，以爲大夫。",
                    "zhushu": ""
                },
                {
                    "paragraph": "士蔿曰：“大子不得立矣。分之都城，而位以卿，先爲之極，又焉得立？",
                    "zhushu": "位以卿，謂將下軍。爲，于僞切。焉，於䖍切。"
                },
                {
                    "paragraph": "不如逃之，無使罪至。爲呉大伯，不亦可乎？",
                    "zhushu": "大伯，周大王之適子，知其父欲立季歷，故讓位而適呉。大，音泰。注同。適子，丁歴切。又作嫡。"
                },
                {
                    "paragraph": "猶有令名，與其及也。",
                    "zhushu": "言雖去猶有令名，勝於留而及禍。"
                },
                {
                    "paragraph": "且諺曰：“心苟無瑕，何恤乎無家？”天若祚大子，其無晉乎！”",
                    "zhushu": "爲晉殺申生傳。諺，音彦。祚，在路切。"
                },
                {
                    "paragraph": "卜偃曰：“畢萬之後必大。",
                    "zhushu": "卜偃，晉掌卜大夫。"
                },
                {
                    "paragraph": "萬，盈數也；魏，大名也。以是始賞，天啓之矣。天子曰兆民，諸侯曰萬民。今名之大，以從盈數，其必有衆。”",
                    "zhushu": "以魏從萬，有衆象。"
                },
                {
                    "paragraph": "初，畢萬筮仕於晉，遇屯䷂",
                    "zhushu": "震下坎上，屯。屯，張倫切。"
                },
                {
                    "paragraph": "之比。䷇",
                    "zhushu": "坤下坎上，比。屯初九變而爲比。比，毗志切。注及下同。"
                },
                {
                    "paragraph": "辛廖占之，曰：“吉。",
                    "zhushu": "辛廖，晉大夫。廖，力彫切。"
                },
                {
                    "paragraph": "屯，固，比入，吉孰大焉，其必蕃昌。",
                    "zhushu": "屯，險難，所以爲堅固。比，親密，所以得入。蕃，音煩。"
                },
                {
                    "paragraph": "震爲土，",
                    "zhushu": "“震”變爲“坤”。"
                },
                {
                    "paragraph": "車從馬，",
                    "zhushu": "“震”爲車，“坤”爲馬。"
                },
                {
                    "paragraph": "足居之，",
                    "zhushu": "“震”爲足。"
                },
                {
                    "paragraph": "兄長之，",
                    "zhushu": "“震”爲長男。長，丁丈切。"
                },
                {
                    "paragraph": "母覆之，",
                    "zhushu": "“坤”爲母。"
                },
                {
                    "paragraph": "衆歸之，",
                    "zhushu": "“坤”爲衆。"
                },
                {
                    "paragraph": "六體不易，",
                    "zhushu": "初一爻變，有此六義，不可易也。"
                },
                {
                    "paragraph": "合而能固，安而能殺，公侯之卦也。",
                    "zhushu": "比合屯固，“坤”安震殺，故曰公侯之卦。"
                },
                {
                    "paragraph": "公侯之子孫，必復其始。”",
                    "zhushu": "萬，畢公髙之後。傳爲魏之子孫衆多張本。",
                    "type": 2
                },
                {
                    "paragraph": "經二年春，王正月，齊人遷陽。",
                    "zhushu": "無傳。陽，國名，蓋齊人偪徙之。"
                },
                {
                    "paragraph": "○夏五月，乙酉，吉禘于莊公。",
                    "zhushu": "三年喪畢，致新死者之主於廟，廟之遠主當遷入祧，因是大祭，以審昭穆，謂之禘。莊公喪制未闋，時别立廟，廟成而吉祭，又不於太廟，故詳書以示譏。禘，大計切。祧，他彫切。昭，上饒切。闋，苦穴切。大，音泰。"
                },
                {
                    "paragraph": "○秋，八月，辛丑，公薨。",
                    "zhushu": "實弑，書薨又不地者，皆史䇿諱之。"
                },
                {
                    "paragraph": "○九月，夫人姜氏孫于邾。",
                    "zhushu": "哀姜外淫，故孫稱姜氏。孫，音遜，注同。"
                },
                {
                    "paragraph": "○公子慶父出奔莒。",
                    "zhushu": "弑閔公故。"
                },
                {
                    "paragraph": "○冬，齊髙子來盟。",
                    "zhushu": "無傳。蓋髙傒也。齊侯使來平魯亂。僖公新立，因遂結盟，故不稱使也。魯人貴之，故不書名。子，男子之美稱。稱，尺證切。"
                },
                {
                    "paragraph": "○十有二月，狄入衛。",
                    "zhushu": "書“入”，不能有其地，例在襄十三年。"
                },
                {
                    "paragraph": "○鄭弃其師。",
                    "zhushu": "髙克見惡，久不得還，師潰而克奔陳，故克狀其事以告魯也。惡，烏路切。潰，戸内切。",
                    "type": 2
                },
                {
                    "paragraph": "傳二年，春，虢公敗犬戎于渭汭。",
                    "zhushu": "犬戎，西戎别在中國者。渭水出隴西，東入河。水之隈曲曰汭。汭，如銳切。隈，烏回切。"
                },
                {
                    "paragraph": "舟之僑曰：“無德而禄，殃也。殃將至矣。”遂奔晉。",
                    "zhushu": "舟之僑，虢大夫。僑，音喬。注同。"
                },
                {
                    "paragraph": "○夏，吉禘于莊公，速也。○",
                    "zhushu": ""
                },
                {
                    "paragraph": "初，公傅奪卜齮田，公不禁。",
                    "zhushu": "卜齮，魯大夫也。公即位，年八歳，知愛其傅，而遂成其意，以奪齮田。齮忿其傅，并及公，故慶父因之。齮，魚綺切。"
                },
                {
                    "paragraph": "秋，八月，辛丑，共仲使卜齮賊公于武闈。",
                    "zhushu": "宫中小門謂之闈。共，音恭。闈，音韋，一音暉。"
                },
                {
                    "paragraph": "成季以僖公適邾。",
                    "zhushu": "僖公，閔公庶兄，成風之子。"
                },
                {
                    "paragraph": "共仲奔莒，乃入，立之。以賂求共仲于莒，莒人歸之。及密，使公子魚請。",
                    "zhushu": "密，魯地，琅邪費縣北有密如亭。公子魚，奚斯也。費，音秘，又扶未切。"
                },
                {
                    "paragraph": "不許，哭而往。共仲曰：“奚斯之聲也。”乃縊。",
                    "zhushu": "慶父之罪雖重，季子推親親之恩，欲同之叔牙，存孟氏之族，故略其罪，不書殺，又不書卒。縊，一賜切。"
                },
                {
                    "paragraph": "閔公，哀姜之娣叔姜之子也，故齊人立之。共仲通於哀姜，哀姜欲立之。閔公之死也，哀姜與知之，故孫于邾。齊人取而殺之于夷，以其尸歸，",
                    "zhushu": "爲僖元年齊人殺哀姜傳。夷，魯地。與，音預。孫，音遜。"
                },
                {
                    "paragraph": "僖公請而葬之。",
                    "zhushu": "哀姜之罪已重，而僖公請其喪還者，外欲固齊以居厚，内存母子不絶之義，爲國家之大計。"
                },
                {
                    "paragraph": "○成季之將生也，桓公使卜楚丘之父卜之，",
                    "zhushu": "卜楚丘，魯掌卜大夫。"
                },
                {
                    "paragraph": "曰：“男也。其名曰友，在公之右，",
                    "zhushu": "在右，言用事。"
                },
                {
                    "paragraph": "閒于兩社，爲公室輔。",
                    "zhushu": "兩社，周社、亳社。兩社之閒，朝廷執政所在。亳，歩各切。"
                },
                {
                    "paragraph": "季氏亡，則魯不昌。”又筮之，遇大有䷍",
                    "zhushu": "乾下離上，大有。"
                },
                {
                    "paragraph": "之乾，䷀",
                    "zhushu": "乾下乾上，乾。大有六五變而爲乾。"
                },
                {
                    "paragraph": "曰：“同復于父，敬如君所。”",
                    "zhushu": "筮者之辭也。乾爲君父，離變爲乾，故曰同復於父，見敬與君同。"
                },
                {
                    "paragraph": "及生，有文在其手曰“友”，遂以命之。",
                    "zhushu": "遂以爲名。"
                },
                {
                    "paragraph": "○冬十二月，狄人伐衛。衛懿公好鶴，鶴有乗軒者。",
                    "zhushu": "軒，大夫車。好，呼報切。鶴，戸各切。軒，許言切。"
                },
                {
                    "paragraph": "將戰，國人受甲者皆曰：“使鶴，鶴實有禄位，余焉能戰？”公與石祁子玦，與寗莊子矢，使守，",
                    "zhushu": "莊子，寗速也。玦，玉玦。焉，於䖍切。玦，古穴切。守，手又切。下告守及注同。"
                },
                {
                    "paragraph": "曰：“以此贊國，擇利而爲之。”",
                    "zhushu": "贊，助也。玦，示以當決斷。矢，示以禦難。斷，丁亂切。難，乃旦切。"
                },
                {
                    "paragraph": "與夫人繡衣，曰：“聽於二子。”",
                    "zhushu": "取其文章順序。"
                },
                {
                    "paragraph": "渠孔御戎，子伯爲右，黃夷前驅，孔嬰齊殿。",
                    "zhushu": "傳言衛侯失民有素，雖臨事而戒，猶無所及。殿，丁練切。"
                },
                {
                    "paragraph": "及狄人戰于熒澤，衛師敗績，遂滅衛。",
                    "zhushu": "此熒澤當在河北。君死國散，經不書滅者，狄不能赴。衛之君臣皆盡，無復文告。齊桓爲之告諸侯，言狄已去，言衛之存，故但以入爲文。熒，戸扄切。復，扶又切。下“復逐”同。爲，于僞切。下文“爲衛”同。"
                },
                {
                    "paragraph": "衛侯不去其旗，是以甚敗。狄人囚史華龍滑與禮孔，以逐衛人。二人曰：“我大史也，實掌其祭。不先，國不可得也。”",
                    "zhushu": "夷狄畏鬼，故恐。言當先白神。去，起吕切。藏也。一云：除也。華，戸化切。大，音泰。恐，丘勇切。"
                },
                {
                    "paragraph": "乃先之。至則告守曰：“不可待也。”",
                    "zhushu": "守，石、寗二大夫。"
                },
                {
                    "paragraph": "夜與國人出。狄入衛，遂從之，又敗諸河。",
                    "zhushu": "衛将東走渡河，狄復逐而敗之。"
                },
                {
                    "paragraph": "初，惠公之即位也少，",
                    "zhushu": "蓋年十五六。少，詩照切。"
                },
                {
                    "paragraph": "齊人使昭伯烝於宣姜，不可，強之。",
                    "zhushu": "昭伯，惠公庶兄，宣公子頑也。昭伯不可。烝，之承切。強，其丈切。"
                },
                {
                    "paragraph": "生齊子、戴公、文公、宋桓夫人、許穆夫人。文公爲衛之多患也，先□齊。及敗，宋桓公逆諸河，",
                    "zhushu": "迎衛敗衆。"
                },
                {
                    "paragraph": "宵濟。",
                    "zhushu": "夜渡，畏狄。"
                },
                {
                    "paragraph": "衛之遺民男女七百有三十人，益之以共滕之民爲五千人，",
                    "zhushu": "共及滕，衛别邑。共，音恭。"
                },
                {
                    "paragraph": "立戴公以廬于曹。",
                    "zhushu": "廬，舎也。曹，衛下邑。戴公名申，立其年卒，而立文公。廬，力居切。曹，詩作“漕”，音同。"
                },
                {
                    "paragraph": "許穆夫人賦載馳。",
                    "zhushu": "載馳，詩衛風也。許穆夫人痛衛之亡，思歸唁之，不可，故作詩以言志。唁，音彦。"
                },
                {
                    "paragraph": "齊侯使公子無虧帥車三百乗、甲士三千人以戍曹。",
                    "zhushu": "無虧，齊桓公子武孟也。車甲之賦異於常，故傳别見之。虧，去危切。乗，绳證切，下及注同。見，賢遍切。"
                },
                {
                    "paragraph": "歸公乗馬，祭服五稱，牛、羊、豕、雞、狗皆三百，與門材。",
                    "zhushu": "歸，遺也。四馬曰乗。衣單複具曰稱。門材，使先立門戸。稱，尺證切。狗，音苟。遺，干季切。單，音丹。複，方服切。"
                },
                {
                    "paragraph": "歸夫人魚軒，",
                    "zhushu": "魚軒，夫人車，以魚皮爲飾。"
                },
                {
                    "paragraph": "重錦三十兩。",
                    "zhushu": "重錦，錦之熟細者。以二丈𩀱行，故曰兩。三十兩，三十匹也。"
                },
                {
                    "paragraph": "○鄭人惡髙克，使帥師次于河上，久而弗召。師潰而歸，髙克奔陳。",
                    "zhushu": "高克，鄭大夫也，好利而不顧其君，文公惡之而不能逺，故使帥師而不召。惡，烏路切，注同。好，呼報切。逺，于萬切。"
                },
                {
                    "paragraph": "鄭人爲之賦淸人。",
                    "zhushu": "清人，詩鄭風也，刺文公退臣不以道，危國亡師之本。爲，于僞切。"
                },
                {
                    "paragraph": "○晉侯使大子申生伐東山臯落氏。",
                    "zhushu": "赤狄别種也。臯落，其氏族。臯，古刀切。種，章勇切。"
                },
                {
                    "paragraph": "里克諫曰：“大子奉家，如社稷之粢盛，",
                    "zhushu": "里克，晉大夫。冢，大也。粢，音咨。盛，音成。"
                },
                {
                    "paragraph": "以朝夕視君膳者也，",
                    "zhushu": "膳，厨膳。朝，如字，又張遙切。膳，市戰切。"
                },
                {
                    "paragraph": "故曰冡子。君行則守，有守則從。從曰撫軍，守曰監國，古之制也。夫帥師，專行謀，",
                    "zhushu": "帥師者，必專謀軍事。守，手又切，下同。從，才用切，下同。監，古銜切。"
                },
                {
                    "paragraph": "誓軍旅，",
                    "zhushu": "宣號令也，"
                },
                {
                    "paragraph": "君與國政之所圖也，非大子之事也。",
                    "zhushu": "國政，正卿。"
                },
                {
                    "paragraph": "師在制命而已，",
                    "zhushu": "命，將軍所制。"
                },
                {
                    "paragraph": "禀命則不威，專命則不孝，故君之嗣適不可以帥師。君失其官，帥師不威，將焉用之？",
                    "zhushu": "大子統師，是失其官也。專命則不孝，是爲帥必不威也。適，丁歷切。本又作嫡。下“配適”同。焉，於䖍切。"
                },
                {
                    "paragraph": "且臣聞臯落氏將戰，君其舎之。”公曰：“寡人有子，未知其誰立焉。”不對而退。",
                    "zhushu": ""
                },
                {
                    "paragraph": "見大子，大子曰：“吾其廢乎？”對曰：“告之以臨民，",
                    "zhushu": "謂居曲沃。"
                },
                {
                    "paragraph": "敎之以軍旅，",
                    "zhushu": "謂將下軍。將，子匠反。下“將上軍”並同。"
                },
                {
                    "paragraph": "不共是懼，何故廢乎？且子懼不孝，無懼弗得立。脩己而不責人，則免於難。”",
                    "zhushu": ""
                },
                {
                    "paragraph": "大子帥師，公衣之偏衣，",
                    "zhushu": "偏衣，左右異色，其半似公服。共，音恭。本又作“供”難，乃旦切。下同。公衣之偏，於旣切。下“衣身之偏”“衣之純”“衣之尨服”注“衣之”同。"
                },
                {
                    "paragraph": "佩之金玦。",
                    "zhushu": "以金爲玦。"
                },
                {
                    "paragraph": "狐突御戎，先友爲右。",
                    "zhushu": "狐突，伯行，重耳外祖父也，爲申生御。申生以大子将上軍。"
                },
                {
                    "paragraph": "梁餘子養御罕夷，先丹木爲右。",
                    "zhushu": "罕夷，晉下軍卿也。梁餘子養爲罕夷御。"
                },
                {
                    "paragraph": "羊舌大夫爲尉。",
                    "zhushu": "羊舌大夫，叔向祖父也。尉，軍尉。向，許丈切。"
                },
                {
                    "paragraph": "先友曰：“衣身之偏，",
                    "zhushu": "偏，半也。"
                },
                {
                    "paragraph": "握兵之要，",
                    "zhushu": "謂佩金玦，將上軍。"
                },
                {
                    "paragraph": "在此行也，子其勉之！偏躬無慝，",
                    "zhushu": "分身衣之半，非惡意也。慝，他得切。"
                },
                {
                    "paragraph": "兵要逺災，",
                    "zhushu": "威權在己，可以逺害。遠，于萬切。注及下同。"
                },
                {
                    "paragraph": "親以無災，又何患焉？”狐突歎曰：“時，事之徴也；",
                    "zhushu": "歎以先友爲不知君心。"
                },
                {
                    "paragraph": "衣，身之章也；",
                    "zhushu": "章貴賤。"
                },
                {
                    "paragraph": "佩，衷之旗也。",
                    "zhushu": "旗，表也，所以表明其中心。𠂻，音忠。旗，音其。"
                },
                {
                    "paragraph": "故敬其事，則命以始；",
                    "zhushu": "賞以春夏。"
                },
                {
                    "paragraph": "服其身，則衣之純；",
                    "zhushu": "必以純色爲服。"
                },
                {
                    "paragraph": "用其衷，則佩之度。",
                    "zhushu": "𠂻，中也。佩玉者，士君子常度。"
                },
                {
                    "paragraph": "今命以時卒，閟其事也；",
                    "zhushu": "冬十二月，閟盡之時。閟，音秘。"
                },
                {
                    "paragraph": "衣之尨服，逺其躬也；",
                    "zhushu": "尨，雜色。尨，莫江切。"
                },
                {
                    "paragraph": "佩以金玦，弃其衷也。服以遠之，時以閟之，尨涼，冬殺，金寒，玦離，胡可恃也？",
                    "zhushu": "寒、涼、殺、離，言無温潤。玦，如環而缺，不連。"
                },
                {
                    "paragraph": "雖欲勉之，狄可盡乎？”梁餘子養曰：“帥師者，受命於廟，受脤於社，",
                    "zhushu": "脤，宜社之肉，盛以脤器。脤，市軫切。盛，音成。"
                },
                {
                    "paragraph": "有常服矣。不獲而尨，命可知也。",
                    "zhushu": "韋弁服，軍之常也。尨，偏衣。"
                },
                {
                    "paragraph": "死而不孝，不如逃之。”罕夷曰：“尨竒無常，",
                    "zhushu": "雜色竒怪，非常之服。"
                },
                {
                    "paragraph": "金玦不復，雖復何爲？君有心矣。”",
                    "zhushu": "有害大子之心。"
                },
                {
                    "paragraph": "先丹木曰：“是服也，狂夫阻之。",
                    "zhushu": "阻，疑也。言雖狂夫，猶知有疑。阻，莊吕切。"
                },
                {
                    "paragraph": "曰“盡敵而反”，",
                    "zhushu": "曰公辭。盡，子忍切。下“盡敵”同。"
                },
                {
                    "paragraph": "敵可盡乎？雖盡敵，猶有内讒，不如違之。”",
                    "zhushu": "違，去也。"
                },
                {
                    "paragraph": "狐突欲行。",
                    "zhushu": "行，亦去也。"
                },
                {
                    "paragraph": "羊舌大夫曰：“不可。違命不孝，弃事不忠。雖知其寒，惡不可取。子其死之！”",
                    "zhushu": "寒，薄也。"
                },
                {
                    "paragraph": "大子將戰，狐突諫曰：“不可。昔辛伯諗周桓公",
                    "zhushu": "諗，告也。事在桓十八年。諗，音審。說文云：深謀"
                },
                {
                    "paragraph": "云：“内寵並后，外寵二政，嬖子配適，大都耦國，亂之本也。”周公弗從，故及於難。今亂本成矣，",
                    "zhushu": "驪姫爲内寵，二五爲外寵，奚齊爲嬖子，油沃爲大都，故曰亂本成矣。"
                },
                {
                    "paragraph": "立可必乎？孝而安民，子其圖之，",
                    "zhushu": "奉身爲孝，不戰爲安民。"
                },
                {
                    "paragraph": "與其危身以速罪也。”",
                    "zhushu": "有功益見害，故言孰與危身以召罪。"
                },
                {
                    "paragraph": "○成風聞成季之繇，乃事之，",
                    "zhushu": "成風，莊公之妾，僖公之母也。繇，卦兆之占辭。繇，直救切。"
                },
                {
                    "paragraph": "而屬僖公焉，故成季立之。○",
                    "zhushu": ""
                },
                {
                    "paragraph": "僖之元年，齊桓公遷邢于夷儀。二年，封衛于楚丘。“邢遷如歸，衛國忘亡。",
                    "zhushu": "忘其滅亡之困。屬，章欲切。"
                },
                {
                    "paragraph": "○“衛文公大布之衣，大帛之冠，",
                    "zhushu": "大布，麤布。大帛，厚繒。蓋用諸侯諒闇之服。釋文：“衛文公大布之衣”，本或作“衣大布之衣”，誤。繒，疾陵切。諒，音良，又音亮。"
                },
                {
                    "paragraph": "務材、訓農，通商惠工，",
                    "zhushu": "加惠於百工，賞其利器用。"
                },
                {
                    "paragraph": "敬敎、勸學，授方、任能。",
                    "zhushu": "方，百事之宜也。"
                },
                {
                    "paragraph": "元年，革車三十乗，季年乃三百乗。”",
                    "zhushu": "衛文公以此年冬立，齊桓公始平魯亂，故傳因言齊之所以霸，衛之所由興。革車，兵事。季年，在僖二十五年。蓋招懷迸散，故能致十倍之衆。乗，繩證切，下同。迸，檗諍切。"
                }
            ]
        },
        {
            "name": "僖公上第五",
            "paragraphs": [
                {
                    "paragraph": "僖公上第五",
                    "zhushu": "僖公名申，莊公之子，閔公之兄，母成風。謚法：小心畏忌曰僖。",
                    "type": 1
                },
                {
                    "paragraph": "經元年，春，王正月，○",
                    "zhushu": ""
                },
                {
                    "paragraph": "齊師、宋師、曹師次于聶北，救邢。",
                    "zhushu": "齊帥諸侯之師救邢。次于聶北者，案兵觀釁以待事也。次例在莊三年。聶北，邢地。聶，女輒切。釁，許覲切。"
                },
                {
                    "paragraph": "○夏，六月，邢遷于夷儀。",
                    "zhushu": "邢遷如歸，故以自遷爲辭。夷儀，邢地。"
                },
                {
                    "paragraph": "○齊師、宋師、曹師城邢。",
                    "zhushu": "傳例曰：“救患分災，禮也。”一事而再列三國，於文不可言諸侯師故。"
                },
                {
                    "paragraph": "○秋，七月，戊辰，夫人姜氏薨于夷，齊人以歸。",
                    "zhushu": "傳在閔二年。不言齊人殺，諱之。書地者，明在外薨。"
                },
                {
                    "paragraph": "○楚人伐鄭。",
                    "zhushu": "荆始改號曰楚。"
                },
                {
                    "paragraph": "○八月，公會齊侯、宋公、鄭伯、曹伯、邾人于檉。",
                    "zhushu": "檉，宋地。陳國陳縣西北有檉城。公及其會而不書盟，還不以盟告。檉，勑呈切。"
                },
                {
                    "paragraph": "○九月，公敗邾師于偃。",
                    "zhushu": "偃，邾地。"
                },
                {
                    "paragraph": "○冬，十月，壬午，公子友帥師敗莒師于酈，獲莒挐。",
                    "zhushu": "酈，魯地。挐，莒子之弟。不書弟者，非卿。非卿則不應書，嘉季友之功，故特書其所獲。大夫生死皆曰獲。獲例在昭二十三年。酈，力知切。挐，女居切，又女加切。"
                },
                {
                    "paragraph": "○十有二月，丁巳，夫人氏之喪至自齊。",
                    "zhushu": "僖公請而葬之，故告於廟而書喪至也。齊侯旣殺哀姜，以其尸歸，絶之於魯。僖公請其喪而還。不稱姜，闕文。",
                    "type": 2
                },
                {
                    "paragraph": "傳元年，春，不稱即位，公出故也。",
                    "zhushu": "國亂，身出復入，故即位之禮有闕。復，扶又切。下文同。"
                },
                {
                    "paragraph": "公出復入，不書，諱之也。諱國惡，禮也。",
                    "zhushu": "掩惡揚善，義存君親，故通有諱例。皆當時臣子率意而隱，故無深殘常准。聖賢從之，以通人理，有時而聽之可也。准，之尹切。"
                },
                {
                    "paragraph": "○諸侯救邢。",
                    "zhushu": "實大夫而曰“諸侯”，揔衆國之辭。"
                },
                {
                    "paragraph": "邢人潰，出奔師。",
                    "zhushu": "奔聶北之師也。邢潰不書，不告也。潰，戸内切。"
                },
                {
                    "paragraph": "師遂逐狄人，具邢器用而遷之，師無私焉。",
                    "zhushu": "皆撰具還之，無所私取。撰，仕眷切，又仕轉切。"
                },
                {
                    "paragraph": "○夏，邢遷于夷儀。諸侯城之，救患也。凡侯伯，救患、分災、討罪，禮也。",
                    "zhushu": "侯、伯，州長也。分榖帛。分，甫問切，又如字。長，丁丈切。"
                },
                {
                    "paragraph": "○秋，楚人伐鄭”，鄭即齊故也。盟于犖，謀救鄭也。",
                    "zhushu": "犖即檉也，地有二名。犖，音洛，又力角切。"
                },
                {
                    "paragraph": "○“九月，公敗邾師于偃”，虚丘之戍將歸者也。",
                    "zhushu": "虚丘，邾地。邾人旣送哀姜還，齊人殺之，因戍虚丘，欲以侵魯。公以義求齊，齊送姜氏之喪，邾人懼，乃歸，故公要而敗之。虚，起居切。要，於遙切。"
                },
                {
                    "paragraph": "○冬，莒人來求賂，",
                    "zhushu": "來還慶父之賂。"
                },
                {
                    "paragraph": "公子友敗諸酈，獲莒子之弟挐。非𨜮也，嘉獲之也。",
                    "zhushu": "莒旣不能爲魯討慶父，受魯之賂，而又重來，其求無厭，故嘉季友之獲而書之。爲，于僞切。重，直用切。厭，於鹽切。"
                },
                {
                    "paragraph": "公賜季友汶陽之田及費。",
                    "zhushu": "汶陽田，汶水北地。汶水出泰山萊蕪縣，西入濟。汶，音問。費，音秘。萊，音來。"
                },
                {
                    "paragraph": "○夫人氏之喪至自齊。君子以齊人之殺哀姜也，爲已甚矣。女子從人者也。",
                    "zhushu": "言女子有三從之義，在夫家有罪，非父母家所宜討也。",
                    "type": 2
                },
                {
                    "paragraph": "經二年，春，王正月，城楚丘。",
                    "zhushu": "楚丘，衛邑。不言城衛，衛未遷。"
                },
                {
                    "paragraph": "○夏，五月，辛巳，葬我小君哀姜。",
                    "zhushu": "無傳。反哭成喪，故稱小君。例在定十五年。"
                },
                {
                    "paragraph": "○虞師、晉師滅下陽。",
                    "zhushu": "下陽，虢邑，在河東大陽縣。晉於此始赴，見經。滅例在襄十三年。大，音泰，一音如字。見，賢遍切。"
                },
                {
                    "paragraph": "○秋，九月，齊侯、宋公、江人、黄人盟于貫。",
                    "zhushu": "貫，宋地。梁國蒙縣西北有貰城。“貰”與“貫”字相似。江國在汝南安陽縣。貫，古亂切。貰，市夜切，又音世。"
                },
                {
                    "paragraph": "○冬，十月，不雨。",
                    "zhushu": "傳在三年。"
                },
                {
                    "paragraph": "○楚人侵鄭。",
                    "zhushu": "",
                    "type": 2
                },
                {
                    "paragraph": "傳二年，春，諸侯城楚丘而封衛焉。",
                    "zhushu": "君死國滅，故傳言封。"
                },
                {
                    "paragraph": "不書所會，後也。",
                    "zhushu": "諸侯旣罷，而魯後至，諱不及期，故以獨城爲文。"
                },
                {
                    "paragraph": "○晉荀息請以屈産之乗與垂𣗥之璧，假道於虞以伐虢。",
                    "zhushu": "荀息，荀叔也。屈地生良馬，垂𣗥出美玉，故以爲名。四馬曰乗。自晉適虢，途出於虞，故借道。屈，求勿切，又居勿切，注同。乗，繩證切。"
                },
                {
                    "paragraph": "公曰：“是吾寳也。”對曰：“若得道於虞，猶外府也。”公曰：“宫之竒存焉。”",
                    "zhushu": "宫之竒，虞忠臣。竒，其宜切。"
                },
                {
                    "paragraph": "對曰：“宫之竒之爲人也，懦而不能強諫，",
                    "zhushu": "懦，弱也。懦，本又作“燸”，乃亂切，又乃貨切；字林作“愞”，音乃亂切。強，其良切，又其丈切。"
                },
                {
                    "paragraph": "且少長於君，君暱之，雖諫，將不聽。”",
                    "zhushu": "親而狎之，必輕其言。少，詩照切。長，丁丈切。暱，女乙切。"
                },
                {
                    "paragraph": "乃使荀息假道於虞，曰：“冀爲不道，入自顚軨，伐鄍三門。",
                    "zhushu": "前是冀伐虞至鄍。鄍，虞邑，河東大陽縣東北有顛軨坂。軨，音零。鄍，亡丁切。坂，音反。"
                },
                {
                    "paragraph": "冀之旣病，則亦唯君故。",
                    "zhushu": "言虞報伐冀使病。將欲假道，故稱虞彊以說其心。冀，國名，平陽皮氏縣東北有冀亭。說，音悅。"
                },
                {
                    "paragraph": "今虢爲不道，保於逆旅，",
                    "zhushu": "逆旅，客舎也。虢稍遣人分依客舎以聚衆，抄晉邊邑。抄，初孝切，又楚稍切。強取物，"
                },
                {
                    "paragraph": "以侵敝邑之南鄙。敢請假道以請罪于虢。”",
                    "zhushu": "問虢伐己以何罪。"
                },
                {
                    "paragraph": "虞公許之，且請先伐虢。",
                    "zhushu": "喜於厚賂，而欲求媚。"
                },
                {
                    "paragraph": "宫之竒諫，不聽，遂起師。夏，晉里克、荀息帥師會虞師伐虢，滅下陽。",
                    "zhushu": "晉猶主兵，不信虞。"
                },
                {
                    "paragraph": "先書虞，賄故也。",
                    "zhushu": "虞非倡兵之首，而先書之，惡貪賄也。賄，呼罪切。惡，烏路切。"
                },
                {
                    "paragraph": "○秋，盟于貫，服江、黃也。",
                    "zhushu": "江、黃，楚與國也。始來服齊，故爲合諸侯。爲，于僞切，下同。"
                },
                {
                    "paragraph": "○齊寺人貂始漏師于多魚。",
                    "zhushu": "寺人，内奄官豎貂也。多魚，地名，闕。齊桓多嬖寵，内則如夫人者六人，外則幸豎貂、易牙之等，終以此亂國。傳言貂於此始擅貴寵，漏洩桓公軍事，爲齊亂張本。寺，如字，又音侍。貂，音彫。豎，上主切。擅，時戰切。洩，息列切，又以制切。"
                },
                {
                    "paragraph": "○虢公敗戎于桑田。",
                    "zhushu": "桑田，虢地，在弘農陜縣東北。"
                },
                {
                    "paragraph": "晉卜偃曰：“虢必亡矣。亡下陽不懼，而又有功，是天奪之鑒，",
                    "zhushu": "鑒，所以自照。"
                },
                {
                    "paragraph": "而益其疾也。",
                    "zhushu": "驕則生疾。"
                },
                {
                    "paragraph": "必易晉而不撫其民矣，不可以五稔。”",
                    "zhushu": "稔，熟也。爲下五年晉滅虢張本。易，以䜴切。稔，入甚切。"
                },
                {
                    "paragraph": "○冬，楚人伐鄭。鬬章囚鄭耼伯。",
                    "zhushu": "經書“侵”，傳言“伐”，本以伐興，權行侵掠，爲後年楚伐鄭，鄭伯欲成張本。耼，乃甘切。掠，音亮。",
                    "type": 2
                },
                {
                    "paragraph": "經三年，春，王正月，不雨。夏，四月，不雨。",
                    "zhushu": "一時不雨，則書首月。傳例曰：不曰旱，不爲災。"
                },
                {
                    "paragraph": "○徐人取舒。",
                    "zhushu": "無傳。徐國，在下邳僮縣東南。舒國，今廬江舒縣。勝國而不用大師亦曰取。例在襄十三年。邳，皮悲切。僮，音童。廬，力居切。"
                },
                {
                    "paragraph": "○六月，雨。",
                    "zhushu": "示旱不竟夏。"
                },
                {
                    "paragraph": "○秋，齊侯、宋公、江人、黃人會于陽穀。",
                    "zhushu": "陽榖，齊地，在東平須昌縣北。"
                },
                {
                    "paragraph": "○冬，公子友如齊涖盟。",
                    "zhushu": "涖，臨也。涖，音利，又音類。"
                },
                {
                    "paragraph": "○楚人伐鄭。",
                    "zhushu": "",
                    "type": 2
                },
                {
                    "paragraph": "傳三年，春，不雨。夏，六月，雨。自十月不雨，至于五月，不曰旱，不爲災也。",
                    "zhushu": "周六月，夏四月，於播種苗稼無損。夏，戸雅切。"
                },
                {
                    "paragraph": "○秋，會于陽榖，謀伐楚也。",
                    "zhushu": "二年楚侵鄭故。"
                },
                {
                    "paragraph": "○齊侯爲陽榖之會來㝷盟。",
                    "zhushu": ""
                },
                {
                    "paragraph": "冬，公子友如齊涖盟。",
                    "zhushu": "公時不會陽榖，故齊侯自陽榖遣人詣魯來希尋。魯使上卿詣齊受盟，謙也。爲，于僞切。"
                },
                {
                    "paragraph": "○楚人伐鄭。鄭伯欲成，孔叔不可，曰：“齊方勤我，",
                    "zhushu": "孔叔，鄭大夫。勤，恤鄭難。難，乃旦切。"
                },
                {
                    "paragraph": "弃德不祥。”",
                    "zhushu": "祥，善也。"
                },
                {
                    "paragraph": "○齊侯與蔡姫乗舟于囿，蕩公，",
                    "zhushu": "蔡姫，齊侯夫人。蕩，搖也。囿，苑也。蓋魚池在苑中。囿，音又。"
                },
                {
                    "paragraph": "公懼，變色，禁之，不可。公怒，歸之，未之絶也。蔡人嫁之。",
                    "zhushu": "爲明年齊侵蔡傳。",
                    "type": 2
                },
                {
                    "paragraph": "經四年，春，王正月，公會齊侯、宋公、陳侯、衛侯、鄭伯、許男、曹伯侵蔡。蔡潰。",
                    "zhushu": "民逃其上曰潰。例在文三年。"
                },
                {
                    "paragraph": "遂伐楚，次于陘。",
                    "zhushu": "遂，兩事之辭。楚強，齊欲綏之以德，故不速進而次陘。陘，楚地。潁川召陵縣南有陘亭。陘，音刑。召，上照切。"
                },
                {
                    "paragraph": "○夏，許男新臣卒。",
                    "zhushu": "未同盟而赴以名。"
                },
                {
                    "paragraph": "○楚屈完來盟于師，盟于召陵。",
                    "zhushu": "屈完，楚大夫也。楚子遣完如師以觀齊，屈完覩齊之盛，因而求盟，故不稱使，以完來盟爲文。齊桓退舎以禮楚，故盟召陵。召陵，潁川縣也。"
                },
                {
                    "paragraph": "○齊人執陳轅濤塗。",
                    "zhushu": "轅濤塗，陳大夫。轅，本亦作“𡊮”。濤，音桃。"
                },
                {
                    "paragraph": "○秋，及江人、黃人伐陳。",
                    "zhushu": "受齊命討陳之罪，而以與謀爲文者，時齊不行，使魯爲主。與謀例在宣七年。與，音預，下同。"
                },
                {
                    "paragraph": "○八月，公至自伐楚。",
                    "zhushu": "無傳。告于廟。"
                },
                {
                    "paragraph": "○葬許穆公。○",
                    "zhushu": ""
                },
                {
                    "paragraph": "冬，十有二月，公孫兹帥師會齊人、宋人、衛人、鄭人、許人、曹人侵陳。",
                    "zhushu": "公孫兹，叔牙子叔孫戴伯。",
                    "type": 2
                },
                {
                    "paragraph": "傳四年，春，齊侯以諸侯之師侵蔡。蔡潰，遂伐楚。楚子使與師言曰：“君處北海，寡人處南海，唯是風馬牛不相及也。",
                    "zhushu": "楚界猶未至南海，因齊處北海，遂稱所近。牛馬風逸，蓋末界之微事，故以取喻。近，附近之近。"
                },
                {
                    "paragraph": "不虞君之渉吾地也，何故？”管仲對曰：“昔召康公命我先君大公",
                    "zhushu": "召康公，周大保召公奭也。大，音泰，注同。奭，音。釋。"
                },
                {
                    "paragraph": "曰：“五侯九伯，女實征之，以夾輔周室。”",
                    "zhushu": "五等諸侯，九州之伯，皆得征討其罪，齊桓因此命以夸楚。女，音汝。夾，古洽切，舊古恊切。夸，苦𤓰切。"
                },
                {
                    "paragraph": "賜我先君履，東至于海，西至于河，南至于穆陵，北至于無棣。",
                    "zhushu": "穆陵、無棣，皆齊竟也。履，所踐履之界。齊桓又因以自言其盛。棣，大計切。竟，音境，下同。"
                },
                {
                    "paragraph": "爾貢包茅不入，王祭不共，無以縮酒，寡人是徴。",
                    "zhushu": "包，裹束也。茅，菁茅也。束茅而灌之以酒爲縮酒。尚書：包匭菁茅。茅之爲異未審。共，本亦作供，音恭，下及注同。縮，所六切。裹，音果。菁，子丁切。包，或作苞。匭，本或作軌，音同。"
                },
                {
                    "paragraph": "昭王南征而不復，寡人是問。”",
                    "zhushu": "昭王，成王之孫。南巡守，渉漢，舩壞而溺，周人諱而不赴，諸侯不知其故，故問之。守，手又切。溺，乃歷切。"
                },
                {
                    "paragraph": "對曰：“貢之不入，寡君之罪也，敢不共給？昭王之不復，君其問諸水濵。”",
                    "zhushu": "昭王時，漢非楚竟，故不受罪。濵，音賔。"
                },
                {
                    "paragraph": "師進，次于陘。",
                    "zhushu": "楚不服罪，故復進師。復，扶又切。"
                },
                {
                    "paragraph": "夏，楚子使屈完如師。",
                    "zhushu": "如陘之師，觀強弱。"
                },
                {
                    "paragraph": "師退，次于召陵。",
                    "zhushu": "完請盟故。"
                },
                {
                    "paragraph": "齊侯陳諸侯之師，與屈完乗而觀之。",
                    "zhushu": "乗，共載。乗，繩證切。注同。"
                },
                {
                    "paragraph": "齊侯曰：“豈不榖是爲？先君之好是繼。與不榖同好，如何？”",
                    "zhushu": "言諸侯之附從非爲已，乃㝷先君之好，謙而自廣，因求與楚同好。孤、寡、不榖，諸侯謙稱。爲，于僞切，注同。好，呼報切，下及注同。稱，尺證切。"
                },
                {
                    "paragraph": "對曰：“君惠儌福於敝邑之社稷，辱收寡君，寡君之願也。”齊侯曰：“以此衆戰，誰能禦之？以此攻城，何城不克？”對曰：“君若以德綏諸侯，誰敢不服？君若以力，楚國方城以爲城，漢水以爲池，",
                    "zhushu": "方城山，在南陽葉縣南，以言竟土之逺。漢水出武都，至江夏南入江，言其險固以當城池。徼，古堯切，要也。“漢水以爲池”，一本或作“漢以爲池”，“水”，衍字。葉，始涉切。當，丁浪切。"
                },
                {
                    "paragraph": "雖衆，無所用之。”屈完及諸侯盟。○",
                    "zhushu": ""
                },
                {
                    "paragraph": "陳轅濤塗謂鄭申侯曰：“師出於陳、鄭之閒，國必甚病。",
                    "zhushu": "申侯，鄭大夫。當有共給之費故。費，芳味切。"
                },
                {
                    "paragraph": "若出於東方，觀兵於東夷，循海而歸，其可也。”",
                    "zhushu": "東夷，郯、莒、徐夷也。觀兵，示威。郯，音談。"
                },
                {
                    "paragraph": "申侯曰：“善。”濤塗以告齊侯，許之。",
                    "zhushu": "許岀東方。"
                },
                {
                    "paragraph": "申侯見，曰：“師老矣，若出於東方而遇敵，懼不可用也。若出於陳、鄭之閒，共其資糧屝屨，其可也。”",
                    "zhushu": "屝、草屢見，賢遍切。糧，音良。屝，符費切。"
                },
                {
                    "paragraph": "齊侯說，與之虎牢。",
                    "zhushu": "還以鄭邑賜之。說，音悅。"
                },
                {
                    "paragraph": "執轅濤塗。秋，伐陳，討不忠也。",
                    "zhushu": "以濤塗爲誤軍道。"
                },
                {
                    "paragraph": "○許穆公卒于師，葬之以侯，禮也。",
                    "zhushu": "男而以侯禮，加一等。"
                },
                {
                    "paragraph": "凡諸侯薨于朝、會，加一等；",
                    "zhushu": "諸侯命有三等：公爲上等，侯、伯爲中等，子、男爲下等。"
                },
                {
                    "paragraph": "死王事，加二等。",
                    "zhushu": "謂以死勤事。"
                },
                {
                    "paragraph": "於是有以衮斂。",
                    "zhushu": "衮衣，公服也。謂加二等。衮，古本切。斂，力驗切。"
                },
                {
                    "paragraph": "○冬，叔孫戴伯帥師會諸侯之師侵陳。陳成，歸轅濤塗。",
                    "zhushu": "陳服罪，故歸其大夫。戴，謚也。"
                },
                {
                    "paragraph": "○初，晉獻公欲以驪姫爲夫人，卜之，不吉；筮之，吉。公曰：“從筮。”卜人曰：“筮短龜長，不如從長。",
                    "zhushu": "物生而後有象，象而後有滋，滋而後有數。龜象筮數，故象長數短。如，依字讀，或音而據切。"
                },
                {
                    "paragraph": "且其繇曰：“專之渝，攘公之羭。",
                    "zhushu": "繇，卜兆辭。渝，變也。攘，除也。羭，美也。言變乃除公之美。繇，直救切。渝，羊朱切。下羭同音。攘，如羊切。"
                },
                {
                    "paragraph": "一薫一蕕，十年尚猶有臭。”",
                    "zhushu": "薰，香草。蕕，臭草。十年有𦤀，言善易消，惡難除。薰，許云切。蕕，音由。易，以䜴切。"
                },
                {
                    "paragraph": "必不可。”弗聽，立之。生奚齊，其娣生卓子。",
                    "zhushu": ""
                },
                {
                    "paragraph": "及將立奚齊，旣與中大夫成謀，姬謂大子曰：“君夢齊姜，必速祭之。”",
                    "zhushu": "齊姜，大子母，言求食。卓，吐濁切。"
                },
                {
                    "paragraph": "大子祭于曲沃，歸胙于公。",
                    "zhushu": "胙，𥙊之酒肉。胙，才故切。"
                },
                {
                    "paragraph": "公田，姫寘諸宫六日。公至，毒而獻之。",
                    "zhushu": "毒酒經宿輒敗，而經六日，明公之惑。寘，之䜴切。"
                },
                {
                    "paragraph": "公祭之地，地墳；與犬，犬斃。與小臣，小臣亦斃。姬泣曰：“賊由大子。”大子奔新城。",
                    "zhushu": "新城，曲沃。墳，扶粉切。斃，婢丗切。"
                },
                {
                    "paragraph": "公殺其傅杜原𣢾。",
                    "zhushu": ""
                },
                {
                    "paragraph": "或謂大子：“子辭，君必辯焉。”",
                    "zhushu": "以六日之狀自理。款，苦管切。辯，兵免切。"
                },
                {
                    "paragraph": "大子曰：“君非姫氏，居不安，食不鮑。我辭，姫必有罪。君老矣，吾又不樂。”",
                    "zhushu": "吾自理則姬死，姫死則君必不樂。不樂，爲由吾也。樂，音洛，注同。"
                },
                {
                    "paragraph": "曰：“子其行乎！”大子曰：“君實不察其罪，被此名也以出，人誰納我？”",
                    "zhushu": ""
                },
                {
                    "paragraph": "十二月，戊申，縊于新城。",
                    "zhushu": ""
                },
                {
                    "paragraph": "姬遂𧮂二公子曰：“皆知之。”重耳奔蒲，夷吾奔屈。",
                    "zhushu": "二子時在朝，爲明年晉殺申生傳。被，皮寄切，又皮綺切。縊，一賜切。譛，側鴆切。",
                    "type": 2
                },
                {
                    "paragraph": "經五年，春，晉侯殺其丗子申生。",
                    "zhushu": "稱晉侯，惡用讒。書春，從告。惡，烏路切。"
                },
                {
                    "paragraph": "○𣏌伯姫來，朝其子。",
                    "zhushu": "無傳。伯姬來寜，寧成風也。朝其子者，時子年在十歳左右，因有諸侯，子得行朝義，而卒不成朝禮，故繫於母而曰“朝其子”。“𣏌伯姫來”絶句。“朝其子”，猶言其子朝。"
                },
                {
                    "paragraph": "○夏，公孫兹如牟。",
                    "zhushu": "叔孫戴伯娶於牟，𨜮非君命不越竟，故奉公命聘於牟，因自爲逆。竟，音境。爲，于僞切。"
                },
                {
                    "paragraph": "○公及齊侯、宋公、陳侯、衛侯、鄭伯、許男、曹伯會王丗子于首止。",
                    "zhushu": "惠王大子鄭也。不名而殊會，尊之也。首止，衛地，陳留襄邑縣東南有首郷。"
                },
                {
                    "paragraph": "○秋，八月，諸侯盟于首止。",
                    "zhushu": "間無異事，復稱“諸侯”者，王丗子不盟故也。王之丗子尊與王同。齊桓行霸，翼戴天子，尊崇王室，故殊貴丗子。復，扶又切。"
                },
                {
                    "paragraph": "○鄭伯逃歸，不盟。",
                    "zhushu": "逃其師而歸也。逃例在文三年。"
                },
                {
                    "paragraph": "○楚人滅弦，弦子奔黃。",
                    "zhushu": "弦國在弋陽献縣東南。献，音犬。"
                },
                {
                    "paragraph": "○九月，戊申，朔，日有食之。",
                    "zhushu": "無傳。"
                },
                {
                    "paragraph": "○冬，晉人執虞公。",
                    "zhushu": "虞公貪璧、馬之寳，距絶忠諫，稱“人”以執，同於無道於其民之例。例在成十五年。所以罪虞，且言易也。晉侯脩虞之祀，而歸其職貢於王，故不以滅同姓爲譏。易，以䜴切。",
                    "type": 2
                },
                {
                    "paragraph": "傳五年，春，王正月，辛亥，朔，日南至。",
                    "zhushu": "周正月，今十一月。冬至之日，日南極。"
                },
                {
                    "paragraph": "公旣視朔，遂登觀臺以望，而書，禮也。",
                    "zhushu": "視朔，親告朔也。觀臺，臺上𡚻屋，可以逺觀者也。朔旦冬至，歷數之所始，治歷者因此則可以明其術數，審别隂陽，叙事訓民。魯君不能常脩此禮，故善公之得禮。觀古亂切。注同。“臺以望”，絶句。“而書”本或作“而書雲物”，非也。别，彼列切。"
                },
                {
                    "paragraph": "凢分、至、啓、閉，必書雲物，",
                    "zhushu": "分，春、秋分也。至，冬、夏至也。啓，立春、立夏。閉，立秋、立冬。雲物，氣色災孌也。傳重申周典，不言公者，日官掌其職。重，直用切。"
                },
                {
                    "paragraph": "爲備故也。",
                    "zhushu": "素察妖祥，逆爲之備。"
                },
                {
                    "paragraph": "○晉侯使以殺大子申生之故來告。",
                    "zhushu": "釋經必須告乃書。"
                },
                {
                    "paragraph": "初，晉侯使士蔿爲二公子築蒲與屈，不愼，寘薪焉。",
                    "zhushu": "不謹愼。爲，于僞切。下“乃爲”同。寘，之䜴切。"
                },
                {
                    "paragraph": "夷吾訴之。公使讓之。",
                    "zhushu": "譴讓之。譴，弃戰切。"
                },
                {
                    "paragraph": "士蔿稽首而對曰：“臣聞之：無喪而慼，憂必讎焉；",
                    "zhushu": "讎，猶對也。"
                },
                {
                    "paragraph": "無戎而城，讎必保焉。",
                    "zhushu": "保而守之。"
                },
                {
                    "paragraph": "寇讎之保，又何愼焉？守官廢命，不敬；固讎之保，不忠。失忠與敬，何以事君？詩云：“懷德惟寧，宗子惟城。”",
                    "zhushu": "詩大雅。懷德以安，則宗子之固。若城，"
                },
                {
                    "paragraph": "君其脩德而固宗子，何城如之？",
                    "zhushu": "言城不如固宗子。"
                },
                {
                    "paragraph": "三年將追師焉，焉用愼？”",
                    "zhushu": "咨，用也。焉，於䖍切。"
                },
                {
                    "paragraph": "退而賦曰：“狐裘尨茸，一國三公，吾誰適從？”",
                    "zhushu": "士蔿自作詩也。尨茸，亂貌。公與二公子爲三，言城不堅，則爲公子所訴，爲公所讓。堅之則爲固讎不忠，無以事君，故不知所從。尨，莫江切，又音蒙。茸，如容切。適，丁歷切。"
                },
                {
                    "paragraph": "及難，公使寺人披伐蒲。重耳曰：“君父之命不校。”乃徇曰：“校者，吾讎也。”踰垣而走。披斬其祛。遂出奔翟。",
                    "zhushu": "祛，袂也。難，乃旦切。披，普皮切。校，音敎。徇，似俊切。垣，音表。袪，起魚切。翟，音狄。袂，靣丗切。"
                },
                {
                    "paragraph": "○夏，公孫兹如牟，娶焉。",
                    "zhushu": "因聘而娶，故傳實其事。娶，本或作“取”，七喻切。"
                },
                {
                    "paragraph": "○會于首止，會王大子鄭，謀寧周也。",
                    "zhushu": "惠王以惠后故，將廢大子鄭而立王子帶，故齊桓帥諸侯會王大子，以定其位。"
                },
                {
                    "paragraph": "○齊轅宣仲怨鄭申侯之反已於召陵，",
                    "zhushu": "宣仲，轅濤塗。"
                },
                {
                    "paragraph": "故勸之城其賜邑，",
                    "zhushu": "齊桓所賜虎牢。"
                },
                {
                    "paragraph": "曰：“美城之，大名也，子孫不忘。吾助子請。”乃爲之請於諸侯而城之，美。",
                    "zhushu": "樓櫓之備，美，設。美城之，絶句。櫓，音魯。"
                },
                {
                    "paragraph": "遂𧮂諸鄭伯曰：“美城其賜邑，將以叛也。”申侯由是得罪。",
                    "zhushu": "爲七年鄭殺申侯傳。"
                },
                {
                    "paragraph": "○秋，諸侯盟。王使周公召鄭伯，曰：“吾撫女以從楚，輔之以晉，可以少安。”",
                    "zhushu": "周公，宰孔也。王恨齊桓定大子之位，故召鄭伯使叛齊也。晉、楚不服於齊，故以鎭安鄭。秋，諸侯盟。本或此下更有“于首止”三字，非。女，音汝。"
                },
                {
                    "paragraph": "鄭伯喜於王命，而懼其不朝於齊也，故逃歸不盟。孔叔止之，曰：“國君不可以輕，輕則失親。",
                    "zhushu": "孔叔，鄭大夫。親，黨援也。輕，遣正切。下同。"
                },
                {
                    "paragraph": "失親，患必至。病而乞盟，所喪多矣。君必悔之。”弗聽，逃其師而歸。",
                    "zhushu": "喪，息浪切。"
                },
                {
                    "paragraph": "○楚𨷵榖於莬滅弦，弦子奔黃。",
                    "zhushu": ""
                },
                {
                    "paragraph": "於是江、黃、道、栢方睦於齊，皆弦姻也。",
                    "zhushu": "姻，外親也。道國在汝南安陽縣南。栢，國名，汝南西平縣有栢亭。"
                },
                {
                    "paragraph": "弦子恃之而不事楚，又不設備，故亡。○",
                    "zhushu": ""
                },
                {
                    "paragraph": "晉侯復假道於虞以伐虢。宫之竒諫曰：“虢，虞之表也。虢亡，虞必從之。晉不可啓，寇不可翫，",
                    "zhushu": "翫，習也。復，扶又切。下六年同。"
                },
                {
                    "paragraph": "一之謂甚，其可再乎？”",
                    "zhushu": "爲二年假晉道滅下陽。"
                },
                {
                    "paragraph": "諺所謂“輔車相依，脣亡齒寒”者，其虞、虢之謂也。”",
                    "zhushu": "輔，頰輔。車，牙車。車，尺奢切。"
                },
                {
                    "paragraph": "公曰：“晉，吾宗也，豈害我哉？”對曰：“大伯、虞仲，大王之昭也，大伯不從，是以不嗣。",
                    "zhushu": "大伯、虞仲，皆大王之子，不從父命，俱讓適呉。仲雍支子别封西呉，虞公其後也。穆生昭，昭生穆，以丗次計，故大伯、虞仲於周爲昭。大，音泰。下及注同。昭，上饒切。注同。後昭穆倣此。"
                },
                {
                    "paragraph": "虢仲、虢叔，王季之穆也，",
                    "zhushu": "王季者，大伯、虞仲之母弟也。虢仲、虢叔，王季之子，文王之母弟也。仲、叔，皆虢君字。"
                },
                {
                    "paragraph": "爲文王卿士，勲在王室，藏於盟府。",
                    "zhushu": "盟府，司盟之官。"
                },
                {
                    "paragraph": "將虢是滅，何愛於虞？且虞能親於桓、莊乎？其愛之也，桓、莊之族何罪，而以爲戮，不唯偪乎？",
                    "zhushu": "桓叔、莊伯之族，晉獻公之從祖昆弟。獻公患其偪，盡殺之。事在莊二十五年。偪，彼力切。"
                },
                {
                    "paragraph": "親以寵偪，猶尚害之，況以國乎？”公曰：“吾享祀豐絜，神必據我。”",
                    "zhushu": "據，猶安也。享，興兩切。"
                },
                {
                    "paragraph": "對曰：“臣聞之，鬼神非人實親，惟德是依。故周書曰：“皇天無親，惟德是輔。”",
                    "zhushu": "周書，逸書。"
                },
                {
                    "paragraph": "又曰：“黍稷非馨，明德惟馨。”",
                    "zhushu": "馨，香之逺聞。聞，音問，又如字。"
                },
                {
                    "paragraph": "又曰：“民不易物，惟德繄物。”",
                    "zhushu": "黍稷牲玉，無德則不見饗，有德則見饗。言物一而異用。繄，烏𠔃切，是也。"
                },
                {
                    "paragraph": "如是，則非德，民不和，神不享矣。神所馮依，將在德矣。若晉取虞，而明德以薦馨香，神其吐之乎？”弗聽，許晉使。宫之竒以其族行，",
                    "zhushu": "行，去也。馮，皮冰切。下注同。使，所吏切。"
                },
                {
                    "paragraph": "曰：“虞不臘矣。",
                    "zhushu": "臘，歳終祭衆神之名。臘，力盍切。"
                },
                {
                    "paragraph": "在此行也，晉不更舉矣。”",
                    "zhushu": "不更舉兵。"
                },
                {
                    "paragraph": "八月，甲午，晉侯圍上陽。",
                    "zhushu": "上陽，虢國都，在𢎞農陜縣東南。"
                },
                {
                    "paragraph": "問於卜偃曰：“吾其濟乎？”對曰：“克之。”公曰：“何時？”對曰：“童謠云：“丙之晨，龍尾伏辰，",
                    "zhushu": "龍尾，尾星也。日月之會曰辰。日在尾，故尾星伏不見。謠，音遙。見，賢遍切。"
                },
                {
                    "paragraph": "均服振振，取虢之旂。",
                    "zhushu": "戎事上下同服。振振，盛貌。旂，軍之旌旗。均，如字，同也。字林作“礿”，音同。振，音眞，注同。"
                },
                {
                    "paragraph": "鶉之賁賁，天䇿焞焞，火中成軍，虢公其奔。”",
                    "zhushu": "鶉，鶉火星也。賁賁，鳥星之體也。天策，傅說星，時近日，星微。焞焞，無光耀也。言丙子平，且鶉火中，軍事有成功也。此已上皆童謠言也。童齓之子，未有念慮之感，而會成嬉戲之言，似若有馮者，其言或中或否。愽覽之士，能懼思之人，兼而志之，以爲鑒戒，以爲將來之驗，有益於丗敎。鶉，述春切，又常倫切。賁，音奔。焞，他門切。說，音悅。近，附近之近。上，時掌切。齓，初問切，又恥問切，毁齒也。嬉，許宜切。中，丁仲切。"
                },
                {
                    "paragraph": "其九月、十月之交乎！",
                    "zhushu": "以星驗推之，知九月、十月之交，謂夏之九月、十月也。交，晦朔交會。夏，戸雅切，下同。"
                },
                {
                    "paragraph": "丙子旦，日在尾，月在䇿，",
                    "zhushu": "是夜日月合朔於尾，月行疾，故至旦而過。在䇿，"
                },
                {
                    "paragraph": "鶉火中，必是時也。”",
                    "zhushu": ""
                },
                {
                    "paragraph": "冬，十二月，丙子朔，晉滅虢，虢公醜奔京師。",
                    "zhushu": "不書，不告也。周十二月，夏之十月。"
                },
                {
                    "paragraph": "師還，館于虞，遂襲虞，滅之。執虞公及其大夫井伯，以媵秦穆姫，",
                    "zhushu": "秦穆姫，晉獻公女。送女曰媵，以屈辱之。"
                },
                {
                    "paragraph": "而脩虞祀，且歸其職貢於王。",
                    "zhushu": "虞所命祀。"
                },
                {
                    "paragraph": "故書曰：“晉人執虞公”，罪虞，且言易也。",
                    "zhushu": "易，以䜴切。",
                    "type": 2
                },
                {
                    "paragraph": "經六年，春，王正月。○",
                    "zhushu": ""
                },
                {
                    "paragraph": "夏，公會齊侯、宋公、陳侯、衛侯、曹伯伐鄭，圍新城。",
                    "zhushu": "新城，鄭新密，今滎陽密縣。"
                },
                {
                    "paragraph": "○秋，楚人圍許。",
                    "zhushu": "楚子不親圍，以圍者告。"
                },
                {
                    "paragraph": "○諸侯遂救許。",
                    "zhushu": "皆伐鄭之諸侯，故不復更叙。"
                },
                {
                    "paragraph": "○冬，公至自伐鄭。",
                    "zhushu": "無傳。",
                    "type": 2
                },
                {
                    "paragraph": "傳六年，春，晉侯使賈華伐屈。夷吾不能守，盟而行。",
                    "zhushu": "賈華，晉大夫。非不欲校，力不能守，言不如重耳之賢。"
                },
                {
                    "paragraph": "將奔狄，卻芮曰：“後岀同走，罪也。",
                    "zhushu": "嫌與重耳同謀而相隨。郤，去逆切。芮，如銳切。"
                },
                {
                    "paragraph": "不如之梁，梁近秦而幸焉。”乃之梁。",
                    "zhushu": "以梁爲秦所親幸。秦旣大國，且穆姫在爲故，欲因以求入。近，附近之近。"
                },
                {
                    "paragraph": "○夏，諸侯伐鄭，以其逃首止之盟故也。",
                    "zhushu": "首止盟在五年。"
                },
                {
                    "paragraph": "圍新密，鄭所以不時城也。",
                    "zhushu": "實新密而經言新城者，鄭以非時興土功，齊桓聲其罪以告諸侯。"
                },
                {
                    "paragraph": "○秋，楚子圍許以救鄭。諸侯救許，乃還。",
                    "zhushu": ""
                },
                {
                    "paragraph": "冬，蔡穆侯將許僖公以見楚子於武城。",
                    "zhushu": "楚子退舎武城，猶有忿志，而諸侯各罷兵，故蔡将許君歸楚。武城，楚地，在南陽宛縣北。見，賢遍切。罷，扶罵切，又扶買切。宛，於元切。"
                },
                {
                    "paragraph": "許男靣縛銜璧，大夫衰絰，士輿櫬。",
                    "zhushu": "縛手於後，唯見其靣，以璧爲贄。手縛，故銜之。櫬，棺也。將受死，故衰絰。衰，七雷切。絰，直結切。注同。櫬，初覲切。贄，本又作質，音置，又如字。縛，如字，舊扶卧切。"
                },
                {
                    "paragraph": "楚子問諸逢伯，",
                    "zhushu": "逢伯，楚大夫。"
                },
                {
                    "paragraph": "對曰：“昔武王克殷，微子啓如是。",
                    "zhushu": "微子啓，紂庶兄，宋之祖也。"
                },
                {
                    "paragraph": "武王親釋其縛，受其璧而祓之，",
                    "zhushu": "祓，除凶之禮。祓，芳弗切，徐音廢。"
                },
                {
                    "paragraph": "焚其櫬，禮而命之，使復其所。”楚子從之。經七年，春，齊人伐鄭。○夏，小邾子來朝。",
                    "zhushu": "無傳。郳犂來始得王命而來朝也。邾之别封，故曰小邾。"
                },
                {
                    "paragraph": "○鄭殺其大夫申侯。",
                    "zhushu": "申侯，鄭卿。專利而不厭，故稱名以殺，罪之也。例在文六年。厭，於鹽切。傳同。"
                },
                {
                    "paragraph": "○秋，七月，公會齊侯、宋公、陳丗子𣢾、鄭丗子華，盟于寗母。",
                    "zhushu": "髙平方與縣東有泥母亭，音如。寗母，如字，又音無。注同。方，音房。與，音預。泥，乃麗切，又音寗。王，奴𠔃切。"
                },
                {
                    "paragraph": "○曹伯班卒。",
                    "zhushu": "無傳。五年，同盟于首止。"
                },
                {
                    "paragraph": "○公子友如齊。",
                    "zhushu": "無傳。罷盟而聘，謝不敏也。"
                },
                {
                    "paragraph": "○冬，葬曹昭公。",
                    "zhushu": "無傳。",
                    "type": 2
                },
                {
                    "paragraph": "傳七年，春，齊人伐鄭。孔叔言於鄭伯曰：“諺有之曰：“心則不競，何憚於病？”",
                    "zhushu": "競，强也。憚，難也。憚，徒旦切。難，乃旦切。下及八年經、傳並同。"
                },
                {
                    "paragraph": "旣不能疆，又不能弱，所以斃也。國危矣，請下齊以救國。”公曰：“吾知其所由來矣，姑少待我。”",
                    "zhushu": "欲以申侯說。下，戸嫁切。"
                },
                {
                    "paragraph": "對曰：“朝不及夕，何以待君？”",
                    "zhushu": ""
                },
                {
                    "paragraph": "夏，鄭殺申侯以說于齊，且用陳轅濤塗之𧮂也。",
                    "zhushu": "濤塗𧮂在五年。朝，如字。"
                },
                {
                    "paragraph": "初，申侯，申出也，",
                    "zhushu": "姊妹之子爲出。"
                },
                {
                    "paragraph": "有寵於楚文王。文王將死，與之璧，使行，曰：“唯我知女，女專利而不厭，子取子求，不女疵瑕也。",
                    "zhushu": "從我取，從我求，我不以女爲罪釁。女，音汝，下皆同。疵，似斯切，又疾移切。釁，許靳切。下同。"
                },
                {
                    "paragraph": "後之人將求多於女，",
                    "zhushu": "謂嗣君也。求多，以禮義大望責之。"
                },
                {
                    "paragraph": "女必不免。我死，女必速行，無適小國，將不女容焉。”",
                    "zhushu": "政狹法峻。狹，音洽。"
                },
                {
                    "paragraph": "旣葬，出奔鄭，又有寵於厲公。子丈聞其死也，曰：“古人有言曰：“知臣莫若君”，弗可改也已。”○",
                    "zhushu": ""
                },
                {
                    "paragraph": "秋，盟于寗母，謀鄭故也。",
                    "zhushu": ""
                },
                {
                    "paragraph": "管仲言於齊侯曰：“臣聞之，招攜以禮，懷逺以德。",
                    "zhushu": "攜，離也。"
                },
                {
                    "paragraph": "德禮不易，無人不懷。”齊侯脩禮於諸侯，諸侯官受方物。",
                    "zhushu": "諸侯官司，各於齊受其方所當貢天子之物。"
                },
                {
                    "paragraph": "鄭伯使大子華聽命於會，言於齊侯曰：“洩氏、孔氏、子人氏三族，實違君命。",
                    "zhushu": "三族，鄭大夫。洩，息列切。"
                },
                {
                    "paragraph": "若君去之以爲成，我以鄭爲内臣，君亦無所不利焉。”",
                    "zhushu": "以鄭事齊，如封内臣。去，起吕切。"
                },
                {
                    "paragraph": "齊侯將許之。管仲曰：“君以禮與信屬諸侯，而以姦終之，無乃不可乎？子父不奸之謂禮，守命共時之謂信，",
                    "zhushu": "守君命，共時事。奸，音干。共，音恭。注同。"
                },
                {
                    "paragraph": "違此二者，姦莫大焉。”公曰：“諸侯有討於鄭，未捷。今苟有釁，從之，不亦可乎？”",
                    "zhushu": "子華犯父命，是其釁隙。𨻶，去逆切。"
                },
                {
                    "paragraph": "對曰：“君若綏之以德，加之以訓辭，而帥諸侯以討鄭，鄭將覆亡之不暇，豈敢不懼？若揔其罪人以臨之，",
                    "zhushu": "揔，将領也。子華奸父之命，即罪人。覆，芳服切。"
                },
                {
                    "paragraph": "鄭有辭矣，何懼？",
                    "zhushu": "以大義爲辭。"
                },
                {
                    "paragraph": "且夫合諸侯，以崇德也，會而列姦，何以示後嗣？",
                    "zhushu": "列姦，用子華。"
                },
                {
                    "paragraph": "夫諸侯之會，其德刑禮義，無國不記。記姦之位，",
                    "zhushu": "位，會位也。子華爲姦人而列在會位，將爲諸侯所記。"
                },
                {
                    "paragraph": "君盟㬱矣。",
                    "zhushu": "朁，廢也。朁，他計切。"
                },
                {
                    "paragraph": "作而不記，非盛德也。",
                    "zhushu": "君舉必書，雖復齊史隱諱，亦損盛德。復，扶又切。"
                },
                {
                    "paragraph": "君其勿許，鄭必受盟。夫子華旣爲大子，而求介於大國，以弱其國，亦必不免。",
                    "zhushu": "介，因也。介，音界。"
                },
                {
                    "paragraph": "鄭有叔詹、堵叔、師叔三良爲政，未可間也。”齊侯辭焉。子華由是得罪於鄭。",
                    "zhushu": ""
                },
                {
                    "paragraph": "冬，鄭伯使請盟于齊。",
                    "zhushu": "以齊侯不聽子華故。堵，丁古切，又音者。間，閒廁之閒。"
                },
                {
                    "paragraph": "○閏月，惠王崩。襄王惡大叔帶之難，",
                    "zhushu": "襄王，惠王大子鄭也。大叔帶，襄王弟，惠后之子也，有寵於惠后，惠后欲立之，未及而卒。惡，烏路切。大，音泰。叔，又作“升”。"
                },
                {
                    "paragraph": "懼不立，不發喪，而告難于齊。",
                    "zhushu": "爲八年盟洮傳。洮，他刀切。",
                    "type": 2
                },
                {
                    "paragraph": "經八年，春，王正月，",
                    "zhushu": ""
                },
                {
                    "paragraph": "公會王人、齊侯、宋公、衛侯、許男、曹伯、陳丗子𣢾盟于洮。",
                    "zhushu": "王人與諸侯盟，不譏者，王室有難故。洮，曹地。"
                },
                {
                    "paragraph": "鄭伯乞盟。",
                    "zhushu": "新服未與會，故不序列，别言乞盟。與，音預，下同。"
                },
                {
                    "paragraph": "○夏，狄伐晉。○",
                    "zhushu": ""
                },
                {
                    "paragraph": "秋，七月，禘于大廟，用致夫人。",
                    "zhushu": "禘，三年大祭之名。大廟，周公廟。致者，致新死之主於廟，而列之昭穆。夫人淫而與弑，不薨於寢，於禮不應致，故僖公疑其禮。歷三禘，今果行之，嫌異常，故書之。大，音泰。弒，音試。"
                },
                {
                    "paragraph": "○冬，十有二月，丁未，天王崩。",
                    "zhushu": "實以前年閏月崩，以今年十二月丁未告。",
                    "type": 2
                },
                {
                    "paragraph": "傳八年，春，盟于洮，謀王室也。鄭伯乞盟，請服也。襄王定位而後發喪。",
                    "zhushu": "王人會洮還，而後王位定。"
                },
                {
                    "paragraph": "○晉里克帥師，梁由靡御，虢射爲右，以敗狄于采桑。",
                    "zhushu": "傳言前年事也。平陽北屈縣西南有采桑津。射，食亦切。"
                },
                {
                    "paragraph": "梁由靡曰：“狄無恥，從之，必大克。”",
                    "zhushu": "不恥走，故可逐。"
                },
                {
                    "paragraph": "里克曰：“拒之而已，無速衆狄。”",
                    "zhushu": "恐怨深而羣黨來報。"
                },
                {
                    "paragraph": "虢射曰：“期年狄必至，示之弱矣。”",
                    "zhushu": ""
                },
                {
                    "paragraph": "夏，狄伐晉，報采桑之役也。復期月。",
                    "zhushu": "明期年之言驗。期音基，本或作“朞”，注同。"
                },
                {
                    "paragraph": "○秋，禘而致哀姜焉，非禮也。凡夫人，不薨于寢，不殯于廟，不赴于同，不祔于姑，則弗致也。",
                    "zhushu": "寢，小寢。同，同盟。將葬，又不以殯過廟。據經哀姜薨葬之文，則爲殯廟、赴同、祔姑。今當以不薨于寢，不得致也。祔，音附。"
                },
                {
                    "paragraph": "冬，王人來告喪，難故也，是以緩。",
                    "zhushu": "有大叔帶之難。"
                },
                {
                    "paragraph": "○宋公疾，大子兹父固請曰：“目夷長且仁，君其立之。”",
                    "zhushu": "兹父，襄公也。目夷，兹父庶兄子魚也。父，音甫。長，丁丈切。"
                },
                {
                    "paragraph": "公命子魚。子魚辭，曰：“能以國讓，仁孰大焉？”臣不及也，且又不順。”",
                    "zhushu": "立庶不順禮。"
                },
                {
                    "paragraph": "遂走而退。",
                    "zhushu": "",
                    "type": 2
                },
                {
                    "paragraph": "經九年，春，王三月，丁丑，宋公御說卒。",
                    "zhushu": "四同盟。御，魚吕切。說，音悅。"
                },
                {
                    "paragraph": "○夏，公會宰周公、齊侯、宋子、衛侯、鄭伯、許男、曹伯于葵丘。",
                    "zhushu": "周公，宰孔也。宰，官。周，采地。天子三公不字。宋子，襄公也。傳例曰：在喪，公侯曰子。陳留外黄縣東有葵丘。"
                },
                {
                    "paragraph": "○秋，七月，乙酉，伯姫卒。",
                    "zhushu": "無傳。公羊、榖梁曰：未適人，故不稱國。已許嫁，則以成人之禮書，不復殤也。婦人許嫁而笄，猶丈夫之冠。復，扶又切。殤，式羊切。笄，古𠔃切。□，古喚切。"
                },
                {
                    "paragraph": "○九月，戊辰，諸侯盟于葵丘。",
                    "zhushu": "夏會葵丘，次伯姫卒，文不相比，故重言諸侯。宰孔先歸，不與盟。比，毗志切。重，直用切。與，音預。"
                },
                {
                    "paragraph": "○甲子，晉侯佹諸卒。",
                    "zhushu": "未同盟而赴以名。甲子，九月十一日。戊辰，十五日也。書在盟後，從赴。佹，九委切。"
                },
                {
                    "paragraph": "○冬，晉里克殺其君之子奚齊。",
                    "zhushu": "獻公未葬，奚齊未成君，故稱“君之子”。奚齊受命繼位，無罪，故里克稱名。殺，如字，傳同，公羊音試。",
                    "type": 2
                },
                {
                    "paragraph": "傳九年，春，宋桓公卒。未葬而襄公會諸侯，故曰子。凡在喪，王曰小童，公侯曰子。",
                    "zhushu": "在喪，未葬也。小童者，童蒙幼末之稱。子者，繼父之辭。公、侯位尊，上連王者，下絶伯、子、男。周康王在喪，稱“予一人釗。”禮稱亦不言“小童”，或所稱之辭各有所施。此謂王自稱之辭，非諸夏所得書，故經無其事，傳通取舊典之文，以事相接。稱，尺證切。釗，古堯切，又音昭。"
                },
                {
                    "paragraph": "○夏，會于葵丘，㝷盟，且脩好，禮也。",
                    "zhushu": "好，呼報切。下“于好井”及注同。"
                },
                {
                    "paragraph": "王使宰孔賜齊侯胙，",
                    "zhushu": "胙，祭肉。尊之比二王後。胙，才素切。"
                },
                {
                    "paragraph": "曰：“天子有事于文、武，",
                    "zhushu": "有祭事也。"
                },
                {
                    "paragraph": "使孔賜伯舅胙。”",
                    "zhushu": "天子謂異姓諸侯曰伯舅。"
                },
                {
                    "paragraph": "齊侯將下拜。孔曰：“且有後命。天子使孔曰：“以伯舅耋老，加勞，賜一級，無下拜。”",
                    "zhushu": "七十曰耋。級，等也。耋，田節切，又他結切。勞，力報切。級，音急。"
                },
                {
                    "paragraph": "對曰：“天威不違顔咫尺，",
                    "zhushu": "言天鑒察不逺，威嚴常在顔面之前。八寸曰咫。咫，之氏切。"
                },
                {
                    "paragraph": "小白余敢貪天子之命無下拜？",
                    "zhushu": "小白，齊侯名。余，身也。"
                },
                {
                    "paragraph": "恐隕越于下，",
                    "zhushu": "隕越，顚墜也。據天王居上，故言恐顚。隊亍下，隊，直𩔖切。下同。"
                },
                {
                    "paragraph": "以遺天子羞。敢不下拜？”下拜，登受。",
                    "zhushu": "拜堂下，受胙於堂上。遺，于季切。"
                },
                {
                    "paragraph": "秋，齊侯盟諸侯于葵丘，曰：“凡我同盟之人，旣盟之後，言歸于好。”",
                    "zhushu": "義取脩好，故傳顯其盟辭。"
                },
                {
                    "paragraph": "宰孔先歸，",
                    "zhushu": "旣會，先諸侯去。先，悉薦切。"
                },
                {
                    "paragraph": "遇晉侯，曰：“可無會也。",
                    "zhushu": "晉侯欲來會葵丘。"
                },
                {
                    "paragraph": "齊侯不務德而勤逺略，故北伐山戎，",
                    "zhushu": "在莊三十一年。"
                },
                {
                    "paragraph": "南伐楚，",
                    "zhushu": "在四年。"
                },
                {
                    "paragraph": "西爲此會也。東略之不知，西則否矣。",
                    "zhushu": "言或向東，必不能復西略。復，扶又切。下不復會同。"
                },
                {
                    "paragraph": "其在亂乎！君務靖亂，無勤於行。”",
                    "zhushu": "在，存也。微戒獻公，言晉将有亂。"
                },
                {
                    "paragraph": "晉侯乃還。",
                    "zhushu": "不復會齊。"
                },
                {
                    "paragraph": "九月，晉獻公卒。里克、㔻鄭欲納文公，故以三公子之徒作亂。",
                    "zhushu": "㔻鄭，晉大夫。三公子，申生、重耳、夷吾。㔻，普悲切。"
                },
                {
                    "paragraph": "初，獻公使荀息傳奚齊。公疾，召之，曰：“以是藐諸孤",
                    "zhushu": "言其幼賤，與諸子縣藐。藐，妙小切，又亡角切。縣，音𤣥。"
                },
                {
                    "paragraph": "辱在大夫，其若之何？”",
                    "zhushu": "欲屈辱荀息，使保護之。"
                },
                {
                    "paragraph": "稽首而對曰：“臣竭其股肱之力，加之以忠貞。其濟，君之靈也；不濟，則以死繼之。”公曰：“何謂忠貞？”對曰：“公家之利，知無不爲，忠也。送往事居，耦俱無猜，貞也。”",
                    "zhushu": "往，死者。居，生者。耦，兩也。送死事生，兩無疑恨，所謂正也。猜，七才切。"
                },
                {
                    "paragraph": "及里克將殺奚齊，先告荀息曰：“三怨將作，",
                    "zhushu": "三公子之徒。"
                },
                {
                    "paragraph": "秦、晉輔之，子將何如？”荀息曰：“將死之。”里克曰：“無益也。”荀叔曰：“吾與先君言矣，不可以貳。能欲復言而愛身乎？",
                    "zhushu": "荀叔，荀息也。復言，言可復也。"
                },
                {
                    "paragraph": "雖無益也，將焉辟之？且人之欲善，誰不如我？我欲無貳，而能謂人已乎？”",
                    "zhushu": "言不能止里克，使不忠於申生等。焉，於䖍切。及下文焉能克同。"
                },
                {
                    "paragraph": "冬十月，里克殺奚齊于次。",
                    "zhushu": "次，喪寢。"
                },
                {
                    "paragraph": "書曰“殺其君之子”，未葬也。荀息將死之，人曰：“不如立卓子而輔之。”荀息立公子卓以葬。十一月，里克殺公子卓于朝，荀息死之。",
                    "zhushu": ""
                },
                {
                    "paragraph": "君子曰：“詩所謂“白圭之玷，尚可磨也；斯言之玷，不可爲也”，",
                    "zhushu": "詩大雅。言此言之缺難治，甚於白圭。玷，丁簟切，又丁念切。"
                },
                {
                    "paragraph": "荀息有焉。”",
                    "zhushu": "有此詩人重言之義。"
                },
                {
                    "paragraph": "○齊侯以諸侯之師伐晉，及髙梁而還，討晉亂也。",
                    "zhushu": "髙梁，晉地，在平陽縣西南。"
                },
                {
                    "paragraph": "令不及魯，故不書。",
                    "zhushu": "前已發不書例，今復重發，嫌霸者異於凡諸侯。令，力政切。本又作命。復，扶又切。重，直用切。"
                },
                {
                    "paragraph": "○晉郤芮使夷吾重賂秦以求入，",
                    "zhushu": "卻芮，卻克祖父，從夷吾者。從，才用切。"
                },
                {
                    "paragraph": "曰：“人實有國，我何愛焉？",
                    "zhushu": "言國非己之有，何愛而不以賂秦。"
                },
                {
                    "paragraph": "入而能民，土於何有？”從之。",
                    "zhushu": "能得民，不患無土。"
                },
                {
                    "paragraph": "齊隰朋帥師會秦師，納晉惠公。",
                    "zhushu": "隰朋，齊大夫。惠公，夷吾。隰，音習。"
                },
                {
                    "paragraph": "秦伯謂郤芮曰：“公子誰恃？”對曰：“臣聞亡人無黨，有黨必有讎。",
                    "zhushu": "言夷吾無黨，無黨則無讎。易出易入，以微勸秦。易，以䜴切。"
                },
                {
                    "paragraph": "夷吾弱不好弄，",
                    "zhushu": "弄，戲也。好，呼報切。"
                },
                {
                    "paragraph": "能𨷵不過，",
                    "zhushu": "有節制。"
                },
                {
                    "paragraph": "長亦不改，不識其他。”公謂公孫枝曰：“夷吾其定乎？”",
                    "zhushu": "公孫枝，秦大夫子桑也。長，丁丈切。"
                },
                {
                    "paragraph": "對曰：“臣聞之，唯則定國。詩曰：“不識不知，順帝之則。”丈王之謂也。",
                    "zhushu": "詩大雅。帝，天也。則，法也。言文王闇行自然，合天之法。"
                },
                {
                    "paragraph": "又曰，“不僭不賊，鮮不爲則。”",
                    "zhushu": "僭，過差也。賊，傷害也。皆忌克也。能不然，則可爲人法則。僭，子念切。下注同。鮮，息淺切。"
                },
                {
                    "paragraph": "無好無惡，不忌不克之謂也。今其言多忌克，",
                    "zhushu": "旣僣而賊好，呼報切。人，如字。惡，烏路切。"
                },
                {
                    "paragraph": "難哉！”",
                    "zhushu": "言能自定難。"
                },
                {
                    "paragraph": "公曰：“忌則多怨，又焉能克？是吾利也。”",
                    "zhushu": "其言雖多忌，□足以自害，不能勝人也。秦伯慮其還害已，故曰是吾利。"
                },
                {
                    "paragraph": "○宋襄公即位，以公子目夷爲仁，使爲左師以聽政，於是宋治。故魚氏丗爲左師。",
                    "zhushu": "",
                    "type": 2
                },
                {
                    "paragraph": "經十年，春，王正月，公如齊。",
                    "zhushu": "無傳。"
                },
                {
                    "paragraph": "○狄滅温，温子奔衛。",
                    "zhushu": "蓋中國之狄，滅而居其土地。"
                },
                {
                    "paragraph": "○晉里克弑其君卓及其大夫荀息。",
                    "zhushu": "弒卓在前年，而以今春書者，從赴也。獻公旣葬，卓已免喪，故稱君也。荀息稱名者，雖欲復言，本無逺謀，從君於昏。"
                },
                {
                    "paragraph": "○夏，齊侯、許男伐北戎。",
                    "zhushu": "無傳。北伐山戎。"
                },
                {
                    "paragraph": "○晉殺其大夫里克。",
                    "zhushu": "奚齊者，先君所命。卓子又以在國嗣位，罪未爲無道，而里克親爲三怨之主，累弑二君，故稱召以罪之。"
                },
                {
                    "paragraph": "○秋，七月。○冬，大雨雪。",
                    "zhushu": "無傳。平地尺爲大雪。雨，于付切。",
                    "type": 2
                },
                {
                    "paragraph": "傳十年，春，狄滅温，蘇子無信也。蘇子叛王即狄，又不能於狄，狄人伐之，王不救，故滅。蘇子奔衛。",
                    "zhushu": "蘇子，周司宼蘇公之後也。國於温，故曰温子。叛王事在莊十九年。"
                },
                {
                    "paragraph": "○夏，四月，周公忌父、王子黨會齊隰朋立晉侯。",
                    "zhushu": "周公忌父，周卿士。王子黨，周大夫。"
                },
                {
                    "paragraph": "晉侯殺里克以說。",
                    "zhushu": "自解說不篡。篡，初患切。"
                },
                {
                    "paragraph": "將殺里克，公使謂之曰：“微子，則不及此。雖然，子弑二君與一大夫，爲子君者，不亦難乎？”對曰：“不有廢也，君何以興？欲加之罪，其無辭乎？",
                    "zhushu": "言欲加己罪，不患無辭。"
                },
                {
                    "paragraph": "臣聞命矣。”伏劒而死。於是㔻鄭聘于秦，且謝緩賂，故不及。",
                    "zhushu": "㔻鄭，里克黨，以在秦，故不及里克俱死。"
                },
                {
                    "paragraph": "晉侯改葬共大子。",
                    "zhushu": "共大子，申生也。共，音恭，本亦作恭。大，音泰。"
                },
                {
                    "paragraph": "秋，狐突適下國，",
                    "zhushu": "下國，曲沃新城。"
                },
                {
                    "paragraph": "遇大子。大子使登僕，",
                    "zhushu": "忽如夢而相見，狐突本爲申生御，故復使登車爲僕。復，扶又切。下及注同。"
                },
                {
                    "paragraph": "而告之曰：“夷吾無禮，余得請於帝矣。",
                    "zhushu": "請罰夷吾。"
                },
                {
                    "paragraph": "將以晉𢌿秦，秦將祀余。”對曰：“臣聞之，神不歆非𩔖，民不祀非族。君祀無乃殄乎？",
                    "zhushu": "歆，饗也。殄，絶也。畀，必利切。下注同。歆，許金切。"
                },
                {
                    "paragraph": "且民何罪？失刑乏祀，君其圖之！”君曰：“諾。吾將復請。七日新城西偏，將有巫者而見我焉。”",
                    "zhushu": "新城，曲沃也。將因巫而見。偏，匹綿切。"
                },
                {
                    "paragraph": "許之，遂不見。",
                    "zhushu": "狐突許其言，申生之象亦沒。見，賢遍切，又如字。"
                },
                {
                    "paragraph": "及期而往，告之曰：“帝許我罰有罪矣，敝於韓。”",
                    "zhushu": "敝，敗也。韓，晉地。獨敝惠公，故言罰有罪，明不復以晉𢌿秦。夷吾忌克多怨，終於失國，雖改葬加謚，由生猶忿。傳言鬼神所馮，有時而信。馮，皮冰切。"
                },
                {
                    "paragraph": "㔻鄭之如秦也，言於秦伯曰：“吕甥、郤稱、冀芮實爲不從，若重問以召之，",
                    "zhushu": "三子，晉大夫。不從，不與秦賂。問，聘問之幣。稱，尺證切，又如字。"
                },
                {
                    "paragraph": "臣出晉君，君納重耳，蔑不濟矣。”",
                    "zhushu": "蔑，無也。"
                },
                {
                    "paragraph": "冬，秦伯使泠至報問，且召三子。",
                    "zhushu": "汵至，秦大夫。泠，力丁切。"
                },
                {
                    "paragraph": "郤芮曰：“幣重而言甘，誘我也。”遂殺平鄭、祁舉",
                    "zhushu": "祁舉，晉大夫。"
                },
                {
                    "paragraph": "及七輿大夫：",
                    "zhushu": "侯伯七命，副車七乗。乗，繩證切。"
                },
                {
                    "paragraph": "左行共華、右行賈華、叔堅、騅歂、纍虎、特宫、山祁，皆里、㔻之黨也。",
                    "zhushu": "七子，七輿大夫。行，户剛切，下同。共，音恭。騅，音隹。歂，市專切。纍，力追切。祁，巨之切，又上尸切。"
                },
                {
                    "paragraph": "㔻豹奔秦，",
                    "zhushu": "㔻豹，㔻鄭之子。"
                },
                {
                    "paragraph": "言於秦伯曰：“晉侯背大主而忌小怨，民弗與也。伐之，必出。”",
                    "zhushu": "大主，秦也。小怨，里、平。背，音佩。"
                },
                {
                    "paragraph": "公曰：“失衆，焉能殺？",
                    "zhushu": "謂殺里、㔻之黨。焉，於䖍切。"
                },
                {
                    "paragraph": "違禍，誰能出君？”",
                    "zhushu": "爲豹辟禍也。爲明年晉殺㔻鄭傳。",
                    "type": 2
                },
                {
                    "paragraph": "經十有一年，春，晉殺其大夫㔻鄭父。",
                    "zhushu": "以私怨謀亂國，書名，罪之。書春，從告。"
                },
                {
                    "paragraph": "○夏，公及夫人姜氏會齊侯于陽榖。",
                    "zhushu": "無傳。婦人送迎不出門，見兄弟不踰閾。與公俱會齊侯，非禮。閾，音域，門限也。一音況域切。"
                },
                {
                    "paragraph": "○秋，八月，大雩。",
                    "zhushu": "無傳。過時，故書。"
                },
                {
                    "paragraph": "○冬，楚人伐黃。",
                    "zhushu": "",
                    "type": 2
                },
                {
                    "paragraph": "傳十一年，春，晉侯使以㔻鄭之亂來告。",
                    "zhushu": "釋經書在今年。"
                },
                {
                    "paragraph": "天王使召成公。内史過賜晉侯命，",
                    "zhushu": "天王，周襄王。召武公，周卿士。内史過，周大夫。諸侯即位，天子賜之命圭爲瑞。過，古禾切。"
                },
                {
                    "paragraph": "受玉，惰。過歸告王曰：“晉侯其無後乎！王賜之命，而惰於受瑞，先自弃也已，其何繼之有？禮，國之幹也；敬，禮之輿也。不敬，則禮不行，禮不行則上下昏，何以長丗？”",
                    "zhushu": "爲惠公不終張本。惰，徒卧切。長，直良切，又丁丈切。"
                },
                {
                    "paragraph": "○夏，揚、拒、泉、臯、伊、雒之戎同伐京師，入王城，焚東門。",
                    "zhushu": "揚、拒、泉、臯，皆戎邑，及諸雜戎居伊水、雒水之閒者。今伊闕北有泉亭。拒，俱宇切。臯，古刀切。"
                },
                {
                    "paragraph": "王子帶召之也。",
                    "zhushu": "王子帶，甘昭公也。召戎欲因以篡位。"
                },
                {
                    "paragraph": "秦、晉伐戎以救周。秋，晉侯平戎于王。",
                    "zhushu": "爲二十四年天王出居鄭傳。"
                },
                {
                    "paragraph": "○黃人不歸楚貢。冬，楚人伐黃。",
                    "zhushu": "黄人恃齊故。",
                    "type": 2
                },
                {
                    "paragraph": "經十有二年，春，王三月，庚午，日有食之。",
                    "zhushu": "無傳。不書朔，官失之。"
                },
                {
                    "paragraph": "○夏，楚人滅黃。○秋，七月。○",
                    "zhushu": ""
                },
                {
                    "paragraph": "冬，十有二月，丁丑，陳侯杵臼卒。",
                    "zhushu": "無傳。遣丗子與僖公同盟寗母及洮。杵，昌吕切。臼，其九切。",
                    "type": 2
                },
                {
                    "paragraph": "傳十二年，春，諸侯城衛楚丘之郛，懼狄難也。",
                    "zhushu": "楚丘，衛國都。郛，郭也。爲明年春狄侵衛傳。郛，芳夫切。難，乃旦切，下同。"
                },
                {
                    "paragraph": "○黃人恃諸侯之睦于齊也，不共楚職，曰：“自郢及我九百里，焉能害我？”夏，楚滅黃。",
                    "zhushu": "郢，楚都。共，音恭。焉，於䖍切。"
                },
                {
                    "paragraph": "○王以戎難故，討王子帶。",
                    "zhushu": "子帶前年召戎伐周。"
                },
                {
                    "paragraph": "○秋，王子帶奔齊。",
                    "zhushu": ""
                },
                {
                    "paragraph": "冬，齊侯使管夷吾平戎于王，使隰朋平戎于晉。",
                    "zhushu": "平，和也。前年晉救周伐戎，故戎與周、晉不和。"
                },
                {
                    "paragraph": "王以上𨜮之禮饗管仲，管仲辭曰：“臣，賤有司也，有天子之二守國、髙在。",
                    "zhushu": "國子、髙子，天子所命爲齊守臣，皆上卿也。莊二十二年，髙溪始見經，僖二十八年國歸父乃見傳。歸父之父曰懿仲，髙傒之子曰莊子，不知今當誰丗。守，手又切，注同。見，賢遍切，下同。"
                },
                {
                    "paragraph": "若節春秋來承王命，何以禮焉？",
                    "zhushu": "節，時也。"
                },
                {
                    "paragraph": "陪臣敢辭。”",
                    "zhushu": "諸侯之臣曰陪臣。陪，歩回切。"
                },
                {
                    "paragraph": "王曰：“舅氏，",
                    "zhushu": "伯舅之使，故曰舅氏。使，所吏切。"
                },
                {
                    "paragraph": "余嘉乃勲，應乃懿德，謂督不忘。往踐乃職，無逆朕命。”",
                    "zhushu": "功勲美徳，可謂正而不可忘者。不言位而言職者，管仲位卑而執齊政，故欲以職尊之。督，音篤。"
                },
                {
                    "paragraph": "管仲受下𨜮之禮而還。",
                    "zhushu": "管仲不敢以職自髙，卒受本位之禮。"
                },
                {
                    "paragraph": "君子曰：“管氏之丗祀也冝哉！讓不忘其上。詩曰：“愷悌君子，神所勞矣。”",
                    "zhushu": "詩大雅。愷，樂也。悌，易也。言樂易君子，爲神所勞來，故丗祀也。管仲之後，於齊没不復見，傳亦舉其無驗。愷，本亦作凱，開在切。悌，音弟，本亦作弟。勞，力報切，注同。樂，音洛，下同。易，以䜴切，下同。來，力代切。復，扶又切。",
                    "type": 2
                },
                {
                    "paragraph": "經十有三年，春，狄侵衛。",
                    "zhushu": "傳在前年春。"
                },
                {
                    "paragraph": "○夏，四月，葬陳宣公。",
                    "zhushu": "無傳。"
                },
                {
                    "paragraph": "公會齊侯、宋公、陳侯、衛侯、鄭伯、許男、曹伯于鹹。",
                    "zhushu": "鹹，衛地，東郡濮陽縣東南有鹹城。濮，音卜。"
                },
                {
                    "paragraph": "秋，九月，大雩。",
                    "zhushu": "無傳。書過。"
                },
                {
                    "paragraph": "○冬，公子友如齊。",
                    "zhushu": "無傳。",
                    "type": 2
                },
                {
                    "paragraph": "傳十三年，春，齊侯使仲孫湫聘于周，且言王子帶。",
                    "zhushu": "前年王子帶奔齊，言欲復之。"
                },
                {
                    "paragraph": "事畢，不與王言。",
                    "zhushu": "不言子帶事。"
                },
                {
                    "paragraph": "歸，復命曰：“未可。王怒未怠，其十年乎？不十年，王弗召也。”○",
                    "zhushu": ""
                },
                {
                    "paragraph": "夏，會于鹹，淮夷病杞故，且謀王室也。○",
                    "zhushu": ""
                },
                {
                    "paragraph": "秋，爲戎難故，諸侯戍周，齊仲孫湫致之。",
                    "zhushu": "戍，守也。致諸侯戍卒于周。爲，于僞切。下注“欲爲”同。難，乃旦切。卒，子忽切。"
                },
                {
                    "paragraph": "○冬，晉荐饑，",
                    "zhushu": "麥禾皆不熟，荐，在薦切，重也。饑，音飢。"
                },
                {
                    "paragraph": "使乞糴于秦。秦伯謂子桑：“與諸乎？”對曰：“重施而報，君將何求？",
                    "zhushu": "言不損秦。糴，直歷切。施，式䜴切。下同。"
                },
                {
                    "paragraph": "重施而不報，其民必攜。攜而討焉，無衆，必敗。”",
                    "zhushu": "不義故民離。"
                },
                {
                    "paragraph": "謂百里：“與諸乎？”",
                    "zhushu": "百里，秦大夫。"
                },
                {
                    "paragraph": "對曰：“天災流行，國家代有。救災恤鄰，道也。行道，有福。”㔻鄭之子豹在秦，請伐晉。",
                    "zhushu": "欲爲父報怨。"
                },
                {
                    "paragraph": "秦伯曰：“其君是惡，其民何罪？”秦於是乎輸粟于晉，自雍及絳相繼，",
                    "zhushu": "雍，秦國都。絳，晉國都。雍，於用切。絳，古巷切。"
                },
                {
                    "paragraph": "命之曰汎舟之役。",
                    "zhushu": "從渭水運入河、汾。汎，芳剱切。汾，扶云切。",
                    "type": 2
                },
                {
                    "paragraph": "經十有四年，春，諸侯城縁陵。",
                    "zhushu": "縁陵，𣏌邑。辟淮夷，遷都於縁陵。"
                },
                {
                    "paragraph": "○夏，六月，季姫及鄫子遇于防，使鄫子來朝。",
                    "zhushu": "季姫，魯女，鄫夫人也。鄫子本無朝志，爲季姬所召而來，故言使鄫子來朝。鄫國，今琅邪鄫縣。鄫，似綾切。本或作繒。"
                },
                {
                    "paragraph": "○秋，八月，辛卯，沙鹿崩。",
                    "zhushu": "沙鹿，山名。平陽元城縣東有沙鹿土山，在晉地。災害繫於所災所害，故不繫國。"
                },
                {
                    "paragraph": "○狄侵鄭。",
                    "zhushu": "無傳。"
                },
                {
                    "paragraph": "○冬，蔡侯𦙝卒。",
                    "zhushu": "無傳。未同盟而赴以名。𦙝，許乙切。",
                    "type": 2
                },
                {
                    "paragraph": "傳十四年，春，諸侯城縁陵而遷𣏌焉。不書其人，有闕也。",
                    "zhushu": "闕，謂器用不具，城池未固而去，爲惠不終也。澶淵之會，旣而無歸，大夫不書，而國别稱人。今此揔曰諸侯，君臣之辭，不言城𣏌，𣏌未遷也。澶，市然切。"
                },
                {
                    "paragraph": "○鄫季姫來寧，公怒，止之，以鄫子之不朝也。",
                    "zhushu": "來寜不書，而後年書歸鄫，更嫁之文也。明公絶鄫昏，旣來朝而還。還，戸關切。"
                },
                {
                    "paragraph": "夏，遇于防，而使來朝。○",
                    "zhushu": ""
                },
                {
                    "paragraph": "秋，八月，辛卯，沙鹿崩。晉卜偃曰：“期年將有大咎，幾亡國。”",
                    "zhushu": "國主山川，山崩川竭，亡國之徴。期，音基。咎，其九切。幾，音祈，又音機。"
                },
                {
                    "paragraph": "○冬，秦饑，使乞糴于晉，晉人弗與。慶鄭曰：“背施，無親；",
                    "zhushu": "慶鄭，晉大夫。背，音佩，後皆同。施，式豉切。注及下除“施毛”十五年皆同。"
                },
                {
                    "paragraph": "幸災，不仁；貪愛，不祥；怒鄰，不義。四德皆失，何以守國？”虢射曰：“皮之不存，毛將安傅？”",
                    "zhushu": "虢射，惠公舅也。皮以喻所許秦城，毛以喻糴。言旣背秦施，爲怨以深，雖與之糴，猶無皮而施毛。傅，音附。"
                },
                {
                    "paragraph": "慶鄭曰：“弃信背鄰，患孰恤之？無信，患作；失援，必斃。是則然矣。”虢射曰：“無損於怨，而厚於寇，不如勿與。”",
                    "zhushu": "言與秦粟不足解怨，適足使秦強。"
                },
                {
                    "paragraph": "慶鄭曰：“背施幸災，民所弃也。近猶讎之，況怨敵乎？”弗聽。退曰：“君其悔是哉！”",
                    "zhushu": "",
                    "type": 2
                },
                {
                    "paragraph": "經十有五年，春，王正月，公如齊。",
                    "zhushu": "無傳。諸侯五年再相朝，䄚也。例在文十五年。"
                },
                {
                    "paragraph": "○楚人伐徐。○",
                    "zhushu": ""
                },
                {
                    "paragraph": "三月，公會齊侯、宋公、陳侯、衛侯、鄭伯、許男、曹伯盟于牡丘，",
                    "zhushu": "牡丘，地名，闕。牡，茂后切。"
                },
                {
                    "paragraph": "遂次于匡。",
                    "zhushu": "匡，衛地，在陳留長垣縣西南。"
                },
                {
                    "paragraph": "公孫敖帥師及諸侯之大夫救徐。",
                    "zhushu": "公孫敖，慶父之子。諸侯旣盟次匡，皆遣大夫將兵救徐，故不復具列國别也。復，扶又切。"
                },
                {
                    "paragraph": "○夏，五月，日有食之。○",
                    "zhushu": ""
                },
                {
                    "paragraph": "秋，七月，齊師、曹師伐厲。",
                    "zhushu": "厲，楚與國，義陽隨縣北有厲郷。"
                },
                {
                    "paragraph": "八月，螽。",
                    "zhushu": "無傳。爲災。螽，音終，本亦作𧑄。"
                },
                {
                    "paragraph": "○九月，公至自會。",
                    "zhushu": "無傳。"
                },
                {
                    "paragraph": "○季姬歸于鄫。",
                    "zhushu": "無傳。來寧不書，此書者，以明中絶。中，丁仲切，又如字。"
                },
                {
                    "paragraph": "○己卯，晦，震夷伯之廟。",
                    "zhushu": "夷伯，魯大夫，展氏之祖父。夷，謚；伯，字。震者，雷電擊之。大夫旣卒，書字。晦，音悔。"
                },
                {
                    "paragraph": "○冬，宋人伐曹。○楚人敗徐于婁林。",
                    "zhushu": "婁林，徐地，下邳僮縣東南有婁亭。婁，力侯切。邳，蒲悲切。"
                },
                {
                    "paragraph": "○十有一月，壬戍，晉侯及秦伯戰于韓，獲晉侯。",
                    "zhushu": "例，得大夫曰獲。晉侯背施無親，愎諫違卜，故貶絶，下從衆臣之例，而不言以歸。不書敗績，晉師不大崩。愎，皮逼切。",
                    "type": 2
                },
                {
                    "paragraph": "傳十五年，春，楚人伐徐，徐即諸夏故也。三月，盟于牡丘，㝷葵丘之盟，且救徐也。",
                    "zhushu": "葵丘盟在九年。夏，戸雅切。下注同。"
                },
                {
                    "paragraph": "孟穆伯帥師及諸侯之師救徐，諸侯次于匡以待之。○",
                    "zhushu": ""
                },
                {
                    "paragraph": "夏，五月，日有食之。不書朔與日，官失之也。○秋，伐厲，以救徐也。○",
                    "zhushu": ""
                },
                {
                    "paragraph": "晉侯之入也，秦穆姫屬賈君焉，",
                    "zhushu": "晉侯入在九年。穆姬，申生姊，秦穆夫人。賈君，晉獻公次妃，賈女也。屬，音燭。"
                },
                {
                    "paragraph": "且曰：“盡納羣公子。”",
                    "zhushu": "羣公子，晉武、獻之族。宣二年傳曰：“驪姬之亂，詛無畜羣公子。”詛，莊據切。"
                },
                {
                    "paragraph": "晉侯烝於賈君，又不納羣公子，是以穆姫怨之。晉侯許賂中大夫，",
                    "zhushu": "中大夫，國内執政里、㔻等。烝，之承切。"
                },
                {
                    "paragraph": "旣而皆背之。賂秦伯以河外列城五，東盡虢略，南及華山，内及解梁城，旣而不與。",
                    "zhushu": "河外，河南也。東盡虢略，從河南而東盡虢界也。解梁城，今河東解縣也。華山，在𢎞農華隂縣西南。解，音蟹。注及下注同。"
                },
                {
                    "paragraph": "晉饑，秦輸之粟；",
                    "zhushu": "在十三年。"
                },
                {
                    "paragraph": "秦饑，晉閉之糴，",
                    "zhushu": "在十四年。"
                },
                {
                    "paragraph": "故秦伯伐晉。",
                    "zhushu": ""
                },
                {
                    "paragraph": "卜徒父筮之，吉。",
                    "zhushu": "徒父，秦之掌龜卜者。卜人而用筮，不能通三易之占，故據其所見，親占而言之。"
                },
                {
                    "paragraph": "渉河，侯車敗。詰之，",
                    "zhushu": "秦伯之軍渉河，則晉侯車敗也。秦伯不解，謂敗在己，故詰之。詰，起吉切。"
                },
                {
                    "paragraph": "對曰：“乃大吉也，三敗，必獲晉君。其卦遇蠱，䷃",
                    "zhushu": "巽下艮上，蠱。蠱，音古。"
                },
                {
                    "paragraph": "曰：“千乗三去，三去之餘，獲其雄狐。”夫狐蠱，必其君也。",
                    "zhushu": "於周易“利涉大川，往有事也。亦秦勝晉之卦也。今此所言，蓋卜筮書雜辭，以狐蠱爲君，其義欲以喻晉惠公，其象未聞。乗，繩證切。去，起居切，又起據切，一音起吕切。下同。"
                },
                {
                    "paragraph": "蠱之貞，風也；其悔，山也。",
                    "zhushu": "内卦爲貞，外卦爲悔。巽爲風，秦象。艮爲山，晉象。"
                },
                {
                    "paragraph": "歳云秋矣，我落其實，而取其材，所以克也。",
                    "zhushu": "周九月，夏之七月，孟秋也。艮爲山，山有木，今歳已秋，風吹落山木之實，則材爲人所取。"
                },
                {
                    "paragraph": "實落材亡，不敗何待？”",
                    "zhushu": ""
                },
                {
                    "paragraph": "三敗及韓。",
                    "zhushu": "晉侯車三壞。"
                },
                {
                    "paragraph": "晉侯謂慶鄭曰：“寇深矣，若之何？”對曰：“君實深之，可若何？”公曰：“不孫。”卜右，慶鄭吉，弗使。",
                    "zhushu": "惡其不孫，不以爲車右。此夷吾之多忌。孫，音遜。注同。惡，烏路切。"
                },
                {
                    "paragraph": "歩揚御戎，家僕徒爲右，",
                    "zhushu": "歩揚，郤犫之父。"
                },
                {
                    "paragraph": "乗小駟，鄭入也。",
                    "zhushu": "鄭所獻馬名小駟。駟，音四。"
                },
                {
                    "paragraph": "慶鄭曰：“古者大事，必乗其産。生其水土，而知其人心，安其敎訓，而服習其道，唯所納之，無不如志。今乗異産，以從戎事，及懼而變，將與人易。",
                    "zhushu": "變易人意。"
                },
                {
                    "paragraph": "亂氣狡憤，隂血周作，張脉僨興，外彊中乾。",
                    "zhushu": "狡，戾也。憤，動也。氣狡憤於外，則血脉必周身而作，隨氣張動。外雖有彊形，而内實乾竭。狡，古卯切。憤，扶粉切。張，中亮切。注同。脉，音麥。僨，方問切。"
                },
                {
                    "paragraph": "進退不可，周旋不能，君必悔之。”弗聽。",
                    "zhushu": ""
                },
                {
                    "paragraph": "九月，晉侯逆秦師，使韓𥳑視師。",
                    "zhushu": "韓𥳑，晉大夫，韓萬之孫。"
                },
                {
                    "paragraph": "復曰：“師少於我，𨷵士倍我。”公曰：“何故？”對曰：“出因其資，",
                    "zhushu": "謂奔梁求秦。"
                },
                {
                    "paragraph": "入用其寵，",
                    "zhushu": "爲秦所納。"
                },
                {
                    "paragraph": "饑食其粟，三施而無報，是以來也。今又擊之，我怠秦奮，倍猶未也。”公曰：“一夫不可狃，況國乎？”",
                    "zhushu": "狃，忲也。言辟秦則使忲來。施，式氏切。年末注同。狃，女九切。忲，時丗切，又時設切。"
                },
                {
                    "paragraph": "遂使請戰，曰：“寡人不佞，能合其衆，而不能離也。君若不還，無所逃命。”秦伯使公孫枝對曰：“君之未入，寡人懼之，入而未定列，猶吾憂也。",
                    "zhushu": "列，位也。"
                },
                {
                    "paragraph": "苟列定矣，敢不承命。”韓𥳑退曰：“吾幸而得囚。”",
                    "zhushu": "得囚爲幸，言必敗。"
                },
                {
                    "paragraph": "壬戍，戰于韓原，",
                    "zhushu": "九月十三日，"
                },
                {
                    "paragraph": "晉戎馬還濘而止。",
                    "zhushu": "濘，泥也。還，便旋也。小駟不調，故隋泥中。濘，乃定切。隋，大果切。"
                },
                {
                    "paragraph": "公號慶鄭，慶鄭曰：“愎諫違卜，",
                    "zhushu": "愎，戾也。號，戸刀切，又戸報切。"
                },
                {
                    "paragraph": "固敗是求，又何逃焉。”遂去之。梁由靡衘韓𥳑，虢射爲右，輅秦伯，將止之，",
                    "zhushu": "輅，迎也。止，獲也。輅，五嫁切。"
                },
                {
                    "paragraph": "鄭以救公誤之，遂失秦伯。秦獲晉侯以歸，",
                    "zhushu": "經書十一月壬戍，十四日。經從赴。"
                },
                {
                    "paragraph": "晉大夫反首拔舎從之。",
                    "zhushu": "反首，亂頭髪反下垂也。抜草舍止，壞形毁服。拔，蒲末切。注皆同。"
                },
                {
                    "paragraph": "秦伯使辭焉，曰：“二三子何其慼也？寡人之從君而西也，亦晉之妖夢是踐，豈敢以至？”",
                    "zhushu": "狐突不寐而與神言，故謂之“妖夢”。申生言帝許罰有罪，今將晉君而西，以厭息此語。踐，厭也。厭，於冉切，一音於甲切，又於輒切。下同。"
                },
                {
                    "paragraph": "晉大夫三拜稽首曰：“君履后土而戴皇天，皇天后土實聞君之言，羣臣敢在下風。”",
                    "zhushu": ""
                },
                {
                    "paragraph": "穆姫聞晉侯將至，以大子罃𢎞與女𥳑璧，登臺而履薪焉，",
                    "zhushu": "罃，康公名弘，其母弟也。𥳑、璧、罃𢎞姊妹，古之宫閉者，皆居之臺以抗絶之。穆姫欲自罪，故登臺而荐之以薪，左右上下者皆履柴乃得通。罃，於耕切。履，如字。徐本作“屨”，九具切。抗，苦浪切。荐，在薦切。上，時掌切。"
                },
                {
                    "paragraph": "使以免服衰絰逆，且告",
                    "zhushu": "免衰絰，遭喪之服，令行人服此服迎秦伯，且告将以恥辱自殺。免，音問，又作“統”，音同。衰，七雷切。絰，大結切。令，力呈切。下同。"
                },
                {
                    "paragraph": "曰：“上天降災，使我兩君匪以玉帛相見，而以興戎。若晉君朝以入，則婢子夕以死；夕以入，則朝以死。唯君裁之。”乃舎諸靈臺。",
                    "zhushu": "在京兆鄠縣，周之故臺，亦所以抗絶，令不得通外内。曰“上天降災。”凡此四十七字，檢古本皆無秩杜注亦不得有，有是後人加也。鄠，音戸。"
                },
                {
                    "paragraph": "大夫請以入。公曰：“獲晉侯，以厚歸也。旣而喪歸，焉用之？",
                    "zhushu": "若將晉侯入，則夫人或自殺焉，於䖍切。"
                },
                {
                    "paragraph": "大夫其何有焉？",
                    "zhushu": "何有，猶何得。"
                },
                {
                    "paragraph": "且晉人慼憂以重我，",
                    "zhushu": "謂反首拔舎。"
                },
                {
                    "paragraph": "天地以要我。不圖晉憂，重其怒也。我食吾言，背天地也。",
                    "zhushu": "食，消也。要，於遙切。重，直用切。下皆同。"
                },
                {
                    "paragraph": "重怒難任，背天不祥，必歸晉君。”",
                    "zhushu": "任，當也。任，音壬，及注同。"
                },
                {
                    "paragraph": "公子縶曰：“不如殺之，無聚慝焉。”",
                    "zhushu": "公子縶，秦大夫。恐夷吾歸，復相聚爲惡。縶，張執切，又丁立切。慝，他得切。復，扶又切。"
                },
                {
                    "paragraph": "子桑曰：“歸之而質其大子，必得大成。晉未可滅而殺其君，祇以成惡。",
                    "zhushu": "祇，適也。質，音置，下注“質秦”同。祇，音支。"
                },
                {
                    "paragraph": "且史佚有言曰：“無始禍，",
                    "zhushu": "史佚，周武王時大史，名佚。佚，音逸。大，音泰。"
                },
                {
                    "paragraph": "無怙亂，",
                    "zhushu": "恃人亂爲己利。怙，音戸。"
                },
                {
                    "paragraph": "無重怒。”重怒難任，陵人不祥。”乃許晉平。",
                    "zhushu": ""
                },
                {
                    "paragraph": "晉侯使郤乞告瑕吕飴甥，且召之。",
                    "zhushu": "卻乞，晉大夫也。瑕吕飴甥，即吕甥也，蓋姓瑕吕，名飴甥，字子金。晉侯聞秦將許之平，故告吕甥，召使迎己。飴，音怡。"
                },
                {
                    "paragraph": "子金敎之言曰：“朝國人而以君命賞。",
                    "zhushu": "恐國人不從，故先賞之於朝。"
                },
                {
                    "paragraph": "且告之曰：“孤雖歸，辱社稷矣。其卜貳圉也。”",
                    "zhushu": "貳，代也。圉，惠公大子懷公。"
                },
                {
                    "paragraph": "衆皆哭。",
                    "zhushu": "哀君不還國。"
                },
                {
                    "paragraph": "晉於是乎作爰田。",
                    "zhushu": "分公田之稅應入公者，爰之於所賞之衆。爰，于元切。"
                },
                {
                    "paragraph": "吕甥曰：“君亡之不恤，而羣臣是憂，惠之至也。將若君何？”衆曰：“何爲而可？”對曰：“征繕以輔孺子。”",
                    "zhushu": "征，賦也。繕，治也。孺子，大子圉。孺，如喻切。"
                },
                {
                    "paragraph": "諸侯聞之，喪君有君，羣臣輯睦，甲兵益多，好我者勸，惡我者懼，庶有益乎！”衆說。晉於是乎作州兵。",
                    "zhushu": "五黨爲州，州二千五百家也。因此又使州長各繕甲兵。喪，息浪切，後同。輯，音集，又七入切。好，呼報切。惡，烏路切。說，音悅。長，丁丈切，下“長男”同。"
                },
                {
                    "paragraph": "初，晉獻公筮嫁伯姬於秦，遇歸妹䷵",
                    "zhushu": "兊下震上，歸妹。"
                },
                {
                    "paragraph": "之睽。䷥",
                    "zhushu": "兊下離上，睽。歸妹上六變而爲睽。睽，苦圭切；徐音圭。"
                },
                {
                    "paragraph": "史蘇占之曰：“不吉。",
                    "zhushu": "史蘇，晉卜筮之史。"
                },
                {
                    "paragraph": "其繇曰：“士刲羊，亦無𥁃也。女承筐，亦無貺也。",
                    "zhushu": "周易歸妹上六爻辭也。𥁃，血也。貺，賜也。刲羊，士之功；承筐，女之職。上六無應，所求不獲，故下刲無血，上承無實，不吉之象。離爲中女，震爲長男，故稱“士女”。繇，直救切。刲，苦圭切，刺割也。𥁃，音荒。筐，曲方切。貺，音況，本亦作“況”。“應”，應對之應。下“無應”同。中，丁仲切。"
                },
                {
                    "paragraph": "西鄰責言，不可償也。",
                    "zhushu": "將嫁女於西，而遇不吉之卦，故知有責讓之言，不可報償。責，側介切，又如字。償，市亮切，又音常。"
                },
                {
                    "paragraph": "歸妹之睽，猶無相也。”",
                    "zhushu": "歸妹，女嫁之卦；睽，乖離之象。故曰“無相”。“相”，助也。相，息亮切。"
                },
                {
                    "paragraph": "震之離，亦離之震，",
                    "zhushu": "二卦變而氣相通。"
                },
                {
                    "paragraph": "爲雷爲火，爲嬴敗姫。",
                    "zhushu": "“嬴”，秦姓；姬，晉姓。震爲雷，離爲火，火動熾而害其母，女嫁反害其家之象，故曰“爲嬴敗姫”。嬴，音盈。"
                },
                {
                    "paragraph": "車說其輹，火焚其旗，不利行師，敗于宗丘。",
                    "zhushu": "“輹”，車下縛也。“丘”，猶邑也。震爲車，離爲火。上六爻在震則無應，故“車脫輹”；在離則失位，故火焚旗”。言皆失車火之用也。車敗旗焚，故“不利行師”；火還害母，故敗不出國，近在宗邑。說，吐活切。注同。輹，音福，又音服。案車旁著畐，音福。老子所云“三十輻共一轂”是也。車旁著复，音服，是車下伏。莬。縛，如字，又扶卧切。"
                },
                {
                    "paragraph": "歸妹睽孤，寇張之弧。",
                    "zhushu": "此睽上九爻辭也。處睽之極，故曰睽孤。失位孤絶，故遇寇難而有弓矢之警，皆不吉之象。難，乃旦切。警，音景。"
                },
                {
                    "paragraph": "姪其從姑，",
                    "zhushu": "震爲木，離爲火，火從木生，離爲震妹，於火爲姑。謂我姪者，我謂之姑。謂子圉質秦。姪，待結切；字林丈一切。"
                },
                {
                    "paragraph": "六年其逋，逃歸其國，而弃其家，",
                    "zhushu": "逋，亡也。家，謂子圉婦懷嬴。逋，補吾切。"
                },
                {
                    "paragraph": "明年其死於髙梁之虚。”",
                    "zhushu": "惠公死之明年，文公入殺懷公于髙梁。髙梁，晉地，在平陽楊氏縣西南。凡筮者用周易，則其象可推，非此而往，則臨時占者，或取於象，或取於氣，或取於時日王相，以成其占。若盡附會以爻象，則𡚻虚而不經，故略言其歸趣。他皆倣此。虛，去魚切。王，于況切。相，息亮切。𡚻，本又作講，各依字讀。"
                },
                {
                    "paragraph": "及惠公在秦，曰：“先君若從史蘇之占，吾不及此夫。”韓𥳑侍，曰：“龜，象也。筮，數也。物生而後有𧰼，象而後有滋，滋而後有數。先君之敗德，及可數乎？史蘇是占，勿從何益？",
                    "zhushu": "言龜以象示，筮以數告，象數相因而生，然後有占。占所以知吉凶，不能變吉凶，故先君敗德，非筮數所生，雖復不從史蘇，不能益禍。夫，音扶。“先君之敗德及絶句。“可數乎”，一讀“及可數乎”。數，色主切。復，扶又切。"
                },
                {
                    "paragraph": "詩曰：“下民之孽，匪降自天。僔沓背憎，職競由人。”",
                    "zhushu": "詩小雅。言民之有邪惡，非天所降。僔沓面語，背相憎疾，皆人競所主作，因以諷諫惠公有以召此禍也。孽，魚列切。僔，尊本切。沓，徒合切。邪，似嗟切。諷，方鳯切。"
                },
                {
                    "paragraph": "○震夷伯之廟，罪之也。”於是展氏有隱慝焉。",
                    "zhushu": "隱惡，非法所得。尊貴，罪所不加。是以聖人因天地之變，自然之妖，以感動之。知達之主則識先聖之情以自厲，中下之主，亦信妖祥以不妄。神道助敎，唯此爲深。知，音智。"
                },
                {
                    "paragraph": "○冬，宋人伐曹，討舊怨也。",
                    "zhushu": "莊十四年，曹與諸侯伐宋。"
                },
                {
                    "paragraph": "○楚敗徐于婁林，徐恃救也。",
                    "zhushu": "恃齊救。"
                },
                {
                    "paragraph": "○十月，晉隂飴甥會秦伯，盟于王城。",
                    "zhushu": "隂飴甥，即吕甥也，食采於隂，故曰隂飴甥。王城，秦地。馮翊臨晉縣東有王城，今名武郷。"
                },
                {
                    "paragraph": "秦伯曰：“晉國和乎？”對曰：“不和。小人恥失其君而悼喪其親，",
                    "zhushu": "痛其親爲秦所殺。"
                },
                {
                    "paragraph": "不憚征繕以立圉也，曰：“必報讎，寧事戎狄。”君子愛其君而知其罪，不憚征繕以待秦命，曰：“必報德，有死無二。”以此不和。”秦伯曰：“國謂君何？”對曰：“小人慼，謂之不免；君子恕，以爲必歸。小人曰：“我毒秦，秦豈歸君？”",
                    "zhushu": "毒，謂三施不報。憚，徒旦切。"
                },
                {
                    "paragraph": "君子曰：“我知罪矣，秦必歸君。貳而執之，服而舎之，德莫厚焉，刑莫威焉。服者懷德，貳者畏刑，此一役也，",
                    "zhushu": "言還惠公，使諸侯威服，復可當一事之功。舍，如字，又音捨。還，音環。"
                },
                {
                    "paragraph": "秦可以霸。納而不定，廢而不立，以德爲怨，秦不其然。”秦伯曰：“是吾心也。”改館晉侯，饋七牢焉。",
                    "zhushu": "牛、羊、豕各一爲一牢。饋，其位切。"
                },
                {
                    "paragraph": "蛾析謂慶鄭曰：“盍行乎？”",
                    "zhushu": "蛾析，晉大夫也。蛾，魚綺切，本或作蟻，一音五何切。析，本或作晳，星歷切。盍，戸臘切。"
                },
                {
                    "paragraph": "對曰：“陷君於敗，",
                    "zhushu": "謂呼不往，誤晉師，失秦伯。"
                },
                {
                    "paragraph": "敗而不死，又使失刑，非人臣也。臣而不臣，行將焉入？”十一月，晉侯歸。丁丑，殺慶鄭而後入。",
                    "zhushu": "丁丑，月二十九日。焉，於䖍切。"
                },
                {
                    "paragraph": "是歳，晉又饑，秦伯又餼之粟，曰：“吾怨其君而矜其民。且吾聞唐叔之封也，箕子曰：“其後必大。”晉其庸可冀乎？",
                    "zhushu": "唐叔，晉始封之君，武王之子。箕子，殷王帝乙之子，紂之庶兄。餼，許氣切。"
                },
                {
                    "paragraph": "姑樹德焉，以待能者。”",
                    "zhushu": ""
                },
                {
                    "paragraph": "於是秦始征晉河東，置官司焉。",
                    "zhushu": "征，賦也。"
                }
            ]
        },
        {
            "name": "僖公中第六",
            "paragraphs": [
                {
                    "paragraph": "僖公中第六",
                    "zhushu": "",
                    "type": 1
                },
                {
                    "paragraph": "經十有六年，春，王正月，戊申，朔，隕石于宋五。",
                    "zhushu": "隕，落也。聞其隕，視之石，數之五，各隨其聞見先後而記之。莊七年“星隕如雨”，見星之隕而隊於四逺，若山若水，不見在地之驗。此則見在地之驗，而不見始隕之星，史各據事而書。隕，干敏切。數，色主切。隊，直𩔖切。"
                },
                {
                    "paragraph": "是月，六鷁退飛，過宋都。",
                    "zhushu": "是月，隕石之月。重言“是月”，嫌同日。鷁，水鳥，髙飛遇風而退。宋人以爲災，告於諸侯，故書。“是月”，本或作“是日”。鷁，五歷切；本或作“鶂”，音同。六，其數也。過，古禾切。重，直用切。傳同。"
                },
                {
                    "paragraph": "○三月，壬申，公子季友卒。",
                    "zhushu": "無傳。稱字者，貴之。公與小斂，故書日。與，音預。斂，力驗切。“公與小斂”，本亦作“公與斂”。"
                },
                {
                    "paragraph": "○夏，四月，丙申，鄫季姫卒。",
                    "zhushu": "無傳。鄫，似陵切。"
                },
                {
                    "paragraph": "○秋，七月，甲子，公孫兹卒。",
                    "zhushu": "無傳。"
                },
                {
                    "paragraph": "○冬，十有二月，公會齊侯、宋公、陳侯、衛侯、鄭伯、許男、邢侯、曹伯于淮。",
                    "zhushu": "臨淮郡左右。邢，音刑。淮，音懐。",
                    "type": 2
                },
                {
                    "paragraph": "傳十六年，春，隕石于宋五，隕星也。",
                    "zhushu": "但言星，則嫌星使石隕，故重言隕星。"
                },
                {
                    "paragraph": "六鷁退飛，過宋都，風也。",
                    "zhushu": "六鷁遇迅風而退飛，風髙不爲物害，不記風之異。迅，音信，又音浚，疾也。"
                },
                {
                    "paragraph": "周内史叔興聘于宋，宋襄公問焉，曰：“是何祥也？吉凶焉在？”",
                    "zhushu": "祥，吉凶之先見者。襄公以爲石隕鷁退，能爲禍福之始，故問其所在。焉，於䖍切。見，賢遍切，又如字。"
                },
                {
                    "paragraph": "對曰：“今兹魯多大喪，",
                    "zhushu": "今兹，此𡻕。"
                },
                {
                    "paragraph": "明年齊有亂，君將得諸侯而不終。”",
                    "zhushu": "魯喪、齊亂、宋㐮。不終，别以政刑吉凶他占知之。"
                },
                {
                    "paragraph": "退而告人曰：“君失問。是隂陽之事，非吉凶所在也。",
                    "zhushu": "言石、鷁隂陽錯逆所爲，非人所生。襄公不知隂陽而問人事，故曰君失問。叔興自以對非其實，恐爲有識所譏，故退而告人。錯，七各切。"
                },
                {
                    "paragraph": "吉凶由人，吾不敢逆君故也。”",
                    "zhushu": "積善餘慶，積惡餘殃，故曰吉凶由人。君問吉凶，不敢逆之，故假他占以對。殃，於良切。"
                },
                {
                    "paragraph": "○夏，齊伐厲，不克，救徐而還。",
                    "zhushu": "十五年，齊伐厲以救徐。"
                },
                {
                    "paragraph": "○秋，狄侵晉，取狐、厨、受鐸，渉汾，及昆都，因晉敗也。",
                    "zhushu": "狐厨、受鐸、昆都，晉三邑。平陽臨汾縣西北有狐谷亭。汾水出大原，南入河。狐，音胡。厨，直誅切。鐸，徒各切。汾，扶云切。大，音泰。"
                },
                {
                    "paragraph": "○王以戎難告于齊，齊徴諸侯而戍周。",
                    "zhushu": "十一年，戎伐京師以來，遂爲王室難。難，乃旦切。注同。"
                },
                {
                    "paragraph": "○冬，十一月，乙卯，鄭殺子華。",
                    "zhushu": "終管仲之言，事在七年。"
                },
                {
                    "paragraph": "○十二月，會于淮，謀鄫，且東略也。",
                    "zhushu": "鄫爲淮夷所病故。爲，于僞切。"
                },
                {
                    "paragraph": "城鄫，役人病。有夜登丘而呼曰：“齊有亂。”不果城而還。",
                    "zhushu": "役人遇厲氣，不堪乆駐，故作妖言。呼，火故切。還，音旋。",
                    "type": 2
                },
                {
                    "paragraph": "經十有七年，春，齊人、徐人伐英氏。",
                    "zhushu": "英，於京切。"
                },
                {
                    "paragraph": "○夏，滅項。",
                    "zhushu": "項國，今汝隂項縣。公在會，别遣師滅項。不言師，諱之。項，胡講切。魯滅之也。二傳以爲齊滅。"
                },
                {
                    "paragraph": "○秋，夫人姜氏㑹齊侯于卞。",
                    "zhushu": "卞，今魯國卞縣。卞，皮彦切。"
                },
                {
                    "paragraph": "○九月，公至自㑹。",
                    "zhushu": "公旣見執于齊，猶以會致者，諱之。"
                },
                {
                    "paragraph": "○冬，十有二月，乙亥，齊侯小白卒。",
                    "zhushu": "與僖公入同盟，赴以名。",
                    "type": 2
                },
                {
                    "paragraph": "傳十一年，春，齊人爲徐伐英氏，以報婁林之役也。",
                    "zhushu": "英氏，楚與國。婁林役在十五年。爲，于僞切。"
                },
                {
                    "paragraph": "○夏，晉大子圉爲質於秦，秦歸河東而妻之。",
                    "zhushu": "秦征河東，置官司，在十五年。圉，魚吕切。質，音致，下同。妻，七計切，下同。"
                },
                {
                    "paragraph": "惠公之在梁也，梁伯妻之。梁嬴孕，過期，",
                    "zhushu": "過十月不産。懷子曰孕。嬴，音盈，下同。孕，以證切。過，古禾切。"
                },
                {
                    "paragraph": "卜招父與其子卜之。",
                    "zhushu": "卜招父，梁大卜。招，上遙切。大，音泰。"
                },
                {
                    "paragraph": "其子曰：“將生一男一女。”招曰：“然。男爲人臣，女爲人妾。”故名男曰圉，女曰妾。",
                    "zhushu": "圉，養馬者。不聘曰妾。"
                },
                {
                    "paragraph": "及子圉西質，妾爲宦女焉。",
                    "zhushu": "宦，事秦爲妾。宦，音患。"
                },
                {
                    "paragraph": "○師滅項。",
                    "zhushu": "師，魯師。"
                },
                {
                    "paragraph": "淮之㑹，公有諸侯之事，未歸，而取項。",
                    "zhushu": "淮會在前年冬。諸侯之事，㑹同講禮之事。"
                },
                {
                    "paragraph": "齊人以爲討，而止公。",
                    "zhushu": "内諱執，皆言止。"
                },
                {
                    "paragraph": "○秋，聲姜以公故，㑹齊侯于卞。",
                    "zhushu": "聲姜，僖公夫人，齊女。"
                },
                {
                    "paragraph": "九月，公至。書曰“至自㑹”，猶有諸侯之事焉，且諱之也。",
                    "zhushu": "恥見執，故託會以告廟。"
                },
                {
                    "paragraph": "○齊侯之夫人三：王姫，徐嬴，蔡姫，皆無子。齊侯好内，多内寵，内嬖如夫人者六人：長衛姫，生武孟；",
                    "zhushu": "武孟，公子無虧。好，呼報切。嬖，必計切。長，丁丈切。下注同。"
                },
                {
                    "paragraph": "少衛姫，生惠公；",
                    "zhushu": "公子元。少，詩照切。"
                },
                {
                    "paragraph": "鄭姫，生孝公；",
                    "zhushu": "公子昭。"
                },
                {
                    "paragraph": "葛嬴，生昭公；",
                    "zhushu": "公子潘。潘，判丹切。"
                },
                {
                    "paragraph": "密姫，生懿公；",
                    "zhushu": "公子商人。"
                },
                {
                    "paragraph": "宋華子，生公子雍。",
                    "zhushu": "華氏之女，子姓。華，户化切。"
                },
                {
                    "paragraph": "公與管仲屬孝公於宋襄公，以爲大子。雍巫有寵於衛，共姫因寺人貂以薦羞於公，",
                    "zhushu": "雍巫，雍人名巫，即易牙。屬，音燭。共，音恭，亦作恭。貂，音彫。易，音亦。"
                },
                {
                    "paragraph": "亦有寵，公許之立武孟。",
                    "zhushu": "易牙旣有寵於公，爲長衛姫請立武孟。爲，于僞切。"
                },
                {
                    "paragraph": "管仲卒，五公子皆求立。冬，十月乙亥，齊桓公卒。",
                    "zhushu": "乙亥，月入日。"
                },
                {
                    "paragraph": "易牙入，與寺人貂因内寵以殺羣吏，",
                    "zhushu": "內寵，內官之有權寵者。"
                },
                {
                    "paragraph": "而立公子無虧。孝公奔宋。十二月乙亥，赴。辛巳，夜，殯。",
                    "zhushu": "六十七日乃殯。殯，必刄切。",
                    "type": 2
                },
                {
                    "paragraph": "經十有八年，春，王正月，宋公、曹伯、衛人、邾人伐齊。",
                    "zhushu": "納孝公。"
                },
                {
                    "paragraph": "○夏，師救齊。",
                    "zhushu": "無傳。"
                },
                {
                    "paragraph": "○五月戊寅，宋師及齊師戰于甗，齊師敗績。",
                    "zhushu": "無虧旣死，曹、衛、邾先去，魯亦罷歸，故朱師獨與齊戰。不稱宋公，不親戰也。大崩曰敗績。獻齊地。甗，魚偃切，又音言，一音彦。"
                },
                {
                    "paragraph": "○狄救齊。",
                    "zhushu": "無傳。救四公子之徒。"
                },
                {
                    "paragraph": "○秋，八月丁亥，葬齊桓公。",
                    "zhushu": "十一月而葬，亂故。入月無丁亥，日誤。"
                },
                {
                    "paragraph": "○冬，邢人、狄人伐衛。",
                    "zhushu": "狄稱人者，史異辭，傳無義例。",
                    "type": 2
                },
                {
                    "paragraph": "傳十八年，春，宋襄公以諸侯伐齊。三月，齊人殺無虧。",
                    "zhushu": "以說宋。說，音恱，又如字。"
                },
                {
                    "paragraph": "○鄭伯始朝于楚。",
                    "zhushu": "中國無霸故。"
                },
                {
                    "paragraph": "楚子賜之金，旣而悔之，與之盟曰：“無以鑄兵。”",
                    "zhushu": "楚金利，故。鑄，之樹切。"
                },
                {
                    "paragraph": "故以鑄三鍾。",
                    "zhushu": "古者以銅爲兵。傳言楚無霸者逺略。"
                },
                {
                    "paragraph": "○齊人將立孝公，不勝四公子之徒，遂與宋人戰。",
                    "zhushu": "無虧已死，故曰四公子。勝，音升，又升證切。"
                },
                {
                    "paragraph": "夏五月，宋敗齊師于甗，立孝公而還。○秋，八月，葬齊桓公。",
                    "zhushu": "孝公立而後得葬。"
                },
                {
                    "paragraph": "○冬，邢人、狄人伐衛，圍莬圃。衛侯以國讓父兄子弟，及朝衆曰：“苟能治之，燬請從焉。”",
                    "zhushu": "燬，衛文公名。莬，音徒。圃，布古切，又音布。燬，吁委切。"
                },
                {
                    "paragraph": "衆不可，",
                    "zhushu": "不聽衛侯讓，"
                },
                {
                    "paragraph": "而後師于訾婁。",
                    "zhushu": "陳師訾婁。訾婁，衛邑。訾，子斯切。婁，郎句切，又郎鈎切。"
                },
                {
                    "paragraph": "狄師還。",
                    "zhushu": "獨言狄還，則邢留距衛。言邢所以終爲衛所滅。"
                },
                {
                    "paragraph": "○梁伯益其國而不能實也，",
                    "zhushu": "多築城邑，而舞民以實之。"
                },
                {
                    "paragraph": "命曰新里，秦取之。",
                    "zhushu": "",
                    "type": 2
                },
                {
                    "paragraph": "經十有九年，春，王三月，宋人執滕子嬰齊。",
                    "zhushu": "稱人以執，末以罪及民告。例在成十五年。傳例不以名爲義，書名及不書名，皆從赴。嬰，於盈切。"
                },
                {
                    "paragraph": "○夏六月，宋公、曹人、邾人盟于曹南。",
                    "zhushu": "無傳。曹雖與盟，而猶不服，不肯致餼，無地主之禮，故不以國地，而曰曹南，所以及秋而見圍。與，音預，下“亦與”同。餼，許氣切。"
                },
                {
                    "paragraph": "鄫子會盟子邾。",
                    "zhushu": "不及曹南之盟。諸侯旣罷，鄫乃㑹之於邾，故不言如㑹。"
                },
                {
                    "paragraph": "己酉，邾人執鄫子用之。",
                    "zhushu": "稱人以執，宋以罪及民告也。鄫雖失大國㑹盟之信，然宋用之，爲罰已虐，故直書用之，言若用畜産也。不書社，赴不及也。不書宋使邾，而以邾自用爲文，南面之君，善惡自專，不得託之於他命。畜，許又切。"
                },
                {
                    "paragraph": "○秋，宋人圍曹。○衛人伐邢。",
                    "zhushu": "伐邢在圍曹前，經書在後，從赴。"
                },
                {
                    "paragraph": "○冬，會陳人、蔡人、楚人、鄭人盟于齊。",
                    "zhushu": "地於齊，齊亦與盟。"
                },
                {
                    "paragraph": "○梁亡。",
                    "zhushu": "以自亡爲文，非取者之罪，所以惡梁。惡，烏路切。",
                    "type": 2
                },
                {
                    "paragraph": "傳十九年，春，遂城而居之。",
                    "zhushu": "承前年傳取新里，故不復言秦也。爲此冬梁亡傳。復，扶又切。"
                },
                {
                    "paragraph": "○宋人執滕宣公。○",
                    "zhushu": ""
                },
                {
                    "paragraph": "夏，宋公使邾文公用鄫子于次雎之社，欲以屬東夷。",
                    "zhushu": "睢水受汴，東經陳留、梁、譙、沛、彭城縣入泗。此水次有妖神，東夷皆社祠之，蓋殺人而用祭。睢，音雖。屬，朱欲切。譙，在消切。沛，音貝。泗，音四。祠，音辭，或音祀。"
                },
                {
                    "paragraph": "司馬子魚曰：“古者六畜不相爲用，",
                    "zhushu": "司馬子魚，公子目夷也。六畜不相爲用，謂若祭馬先，不用馬。畜，許又切。注同。爲，于僞切。下爲人同，又如字。注倣此。"
                },
                {
                    "paragraph": "小事不用大牲，而況敢用人乎？祭祀以爲人也。民，神之主也。用人，其誰饗之？齊桓公存三亡國以屬諸侯，",
                    "zhushu": "三亡國，魯、衛、邢。"
                },
                {
                    "paragraph": "義士猶曰薄德。",
                    "zhushu": "謂欲因亂取魯，緩救邢、衛。"
                },
                {
                    "paragraph": "今一㑹而虐二國之君，",
                    "zhushu": "宋公三月以㑹召諸侯，執滕于，六月而會盟，其月二十二日執鄫子，故云一會而虐二國之君。"
                },
                {
                    "paragraph": "又用諸淫昏之鬼，",
                    "zhushu": "非周社故。"
                },
                {
                    "paragraph": "將以求霸，不亦難乎？得死爲幸。”",
                    "zhushu": "恐其亡國。"
                },
                {
                    "paragraph": "○秋，衛人伐邢，以執莬圃之役。",
                    "zhushu": "邢不速退，所以獨見伐。"
                },
                {
                    "paragraph": "於是衛大旱，卜有事於山川，不吉。",
                    "zhushu": "有事，祭也。"
                },
                {
                    "paragraph": "寗莊子曰：“昔周饑，克殷而年豐。今邢方無道，諸侯無伯，",
                    "zhushu": "伯，長也。長，丁丈切。"
                },
                {
                    "paragraph": "天其或者欲使衛討邢乎？”從之。師興而雨。○",
                    "zhushu": ""
                },
                {
                    "paragraph": "宋人圍曹，討不服也。",
                    "zhushu": "曹南盟，不脩地主之禮故。"
                },
                {
                    "paragraph": "子魚言於宋公曰：“文王聞崇德亂而伐之，軍三旬而不降，",
                    "zhushu": "崇，崇侯虎。降，戸江切，下同。"
                },
                {
                    "paragraph": "退脩敎而復伐之，因壘而降。",
                    "zhushu": "復往攻之，備不改前，而崇自服。復，扶又切。注同。一本作而復之。伐，衍字。壘，力鬼切，軍壘。"
                },
                {
                    "paragraph": "詩曰：“刑于寡妻，至于兄弟，以御于家邦。”",
                    "zhushu": "詩大雅。言文王之敎，自近及逺。寡妻，嫡妻，謂大姒也。刑，法也。御，如字，治也。詩，音五嫁切，迎也。嫡，或作適，丁歷切。大，音泰。姒，音似。"
                },
                {
                    "paragraph": "今君德無乃猶有所闕，而以伐人，若之何？盍姑内省德乎，無闕而後動。”",
                    "zhushu": "盍，胡臘切。"
                },
                {
                    "paragraph": "○陳穆公請脩好於諸侯，以無忘齊桓之德。冬，盟于齊，脩桓公之好也。",
                    "zhushu": "宋襄暴虐，故思齊相。好，呼報切。下同。"
                },
                {
                    "paragraph": "○梁亡。不書其主，自取之也。",
                    "zhushu": "不書取梁者主名。"
                },
                {
                    "paragraph": "初，梁伯好土功，亟城而弗處。民罷而弗堪，則曰：“某宼將至。”乃溝公宫，",
                    "zhushu": "溝，壍。亟，欺冀切。罷，音皮。壍，七豔切。"
                },
                {
                    "paragraph": "曰：“秦將襲我。”民懼而潰，秦遂取梁。",
                    "zhushu": "潰，戸外切。",
                    "type": 2
                },
                {
                    "paragraph": "經二十年，春，新作南門。",
                    "zhushu": "魯城南門也。本名稷門，僖公更髙大之，今猶不與諸門同，改名髙門也。言“新”以易舊，言“作”以與事，皆更造之文也。"
                },
                {
                    "paragraph": "○夏，郜子來朝。",
                    "zhushu": "無傳。郜，姫姓國。郜，古報切。字林：工笁切。"
                },
                {
                    "paragraph": "○五月，乙巳，西宫災。",
                    "zhushu": "無傳。西宫，公别宫也。天火曰災。例在宣十六年。"
                },
                {
                    "paragraph": "○鄭人入滑。",
                    "zhushu": "人。例在襄十三年。滑，于八切。"
                },
                {
                    "paragraph": "○秋，齊人、狄人盟于邢。○冬，楚人伐隨。",
                    "zhushu": "",
                    "type": 2
                },
                {
                    "paragraph": "傳二十年，春，新作南門。書，不時也。",
                    "zhushu": "失土功之時。"
                },
                {
                    "paragraph": "凡啓塞，從時。",
                    "zhushu": "門戸道橋謂之啓，城郭牆壍謂之塞，皆官民之開閉，不可一日而闕，故特隨壊時而治之。今僖公脩飾城門，非開閉之急，故以土功之制譏之。傳嫌啓塞皆從土功之時，故别起從時之例。塞，素則切。"
                },
                {
                    "paragraph": "滑人叛鄭而服於衛。夏，鄭公子士、洩堵宼帥師入滑。",
                    "zhushu": "公子士，鄭文公子。洩堵宼，鄭大夫。洩，息列切。堵，丁古切。王，又音者。"
                },
                {
                    "paragraph": "○秋，齊、狄盟于邢，爲邢謀衛難也。於是衛方病邢。",
                    "zhushu": "爲，于僞切。難，乃旦切。"
                },
                {
                    "paragraph": "○隨以漢東諸侯叛楚。冬，楚𨷵榖於莬帥師伐隨，取成而還。",
                    "zhushu": ""
                },
                {
                    "paragraph": "君子曰：“隨之見伐，不量力也。量力而動，其過鮮矣。善敗由己，而由人乎哉？詩曰：“豈不夙夜，謂行多露。”",
                    "zhushu": "詩召南。言豈不欲早暮而行，懼多露之濡己。以喻違禮而行，必有汙辱，是亦量宜相時而動之義。榖，奴口切。於，音烏。莬，音徒。鮮，息淺切，下同。召，上照切。暮，本亦作莫，音暮。汙，汙穢之汙，一音烏路切。"
                },
                {
                    "paragraph": "○宋襄公欲合諸侯。臧文仲聞之，曰：“以欲從人則可，",
                    "zhushu": "屈己之欲，從衆之善。"
                },
                {
                    "paragraph": "以人從欲鮮濟。”",
                    "zhushu": "爲明年鹿上盟傳。",
                    "type": 2
                },
                {
                    "paragraph": "經二十有一年，春，狄侵衛。",
                    "zhushu": "無傳。爲邢故。僞，于僞切，下爲邾同。"
                },
                {
                    "paragraph": "○宋人、齊人、楚人盟于鹿上。",
                    "zhushu": "鹿上，宋地。汝隂有原鹿縣。宋爲盟主，故在齊人上。"
                },
                {
                    "paragraph": "○夏，大旱。",
                    "zhushu": "雩。不獲雨，故書旱。自夏及秋，五稼皆不收。"
                },
                {
                    "paragraph": "○秋，宋公、楚子、陳侯、蔡侯、鄭伯、許男、曹伯會于孟，",
                    "zhushu": "孟，宋地。楚始與中國行㑹禮，故稱爵。盂，音于。"
                },
                {
                    "paragraph": "○執宋公以伐宋。",
                    "zhushu": "不言楚執宋公者，宋無德而爭盟，爲諸侯所疾，故揔見衆國共執之文。見，賢遍切。"
                },
                {
                    "paragraph": "○冬，公伐邾。",
                    "zhushu": "無傳。爲邾滅須句故。句，其俱切。傳同。"
                },
                {
                    "paragraph": "○楚人使宜申來獻捷。",
                    "zhushu": "無傳。獻宋捷也。不言宋者，秋伐宋，冬來獻捷，事不異年，從可知。不稱楚子，使來不稱君命行禮。獻，軒建切。捷，在接切。"
                },
                {
                    "paragraph": "○十有二月癸丑，公㑹諸侯盟于薄，釋宋公。",
                    "zhushu": "諸侯旣與楚共伐宋，宋服，故爲薄盟以釋之。公本無㑹期，聞盟而往，故書公㑹諸侯。薄，如字。",
                    "type": 2
                },
                {
                    "paragraph": "傳二十一年，春，宋人爲鹿上之盟，以求諸侯於楚。楚人許之。公子目夷曰：“小國爭盟，禍也。宋其亡乎！幸而後敗。”",
                    "zhushu": "謂軍敗。"
                },
                {
                    "paragraph": "○夏，大旱。公欲焚巫、尫。",
                    "zhushu": "巫尫，女巫也，主祈禱請雨者。或以爲尫非巫也，瘠病之人，其靣上向，俗謂天哀其病，恐雨入其鼻，故爲之旱，是以公欲焚之。尫，烏黄切。禱，丁老切，或丁報切。瘠，在亦切。向，本亦作嚮，許亮切。故爲，于僞切。"
                },
                {
                    "paragraph": "臧文仲曰：“非旱備也。脩城郭，貶食省用，務穡勸分，",
                    "zhushu": "穡，儉也。勸分，有無相濟。貶，彼檢切。省，所景切。"
                },
                {
                    "paragraph": "此其務也。巫尫何爲？天欲殺之，則如勿生。若能爲旱，焚之滋甚。”公從之。是歳也，饑而不害。",
                    "zhushu": "不傷害民。"
                },
                {
                    "paragraph": "○秋，諸侯會宋公于盂。子魚曰：“禍其在此乎！君欲已甚，其何以堪之？”於是楚執宋公以伐宋。",
                    "zhushu": ""
                },
                {
                    "paragraph": "冬，㑹于薄以釋之。子魚曰：“禍猶未也，未足以懲君。”",
                    "zhushu": "爲二十二年戰泓傳。懲，直升切。泓，烏宏切。"
                },
                {
                    "paragraph": "任、宿、須句、顓臾，風姓也，實司太皥與有濟之祀，",
                    "zhushu": "司，主也。大皥，伏羲。四國，伏羲之後，故主其祀。任，今任城縣也。顓臾，在泰山南，武陽縣東北。須句，在東平須昌縣西北。四國封近於濟，故丗祀之。任，音壬，注同。顓，音專。臾，羊朱切。風姓也，本或作皆風姓。犬，音泰。皥，胡老切。濟，子禮切。注及下注同。羲，本或作戲，許宜切。近，附近之近。"
                },
                {
                    "paragraph": "以服事諸夏。",
                    "zhushu": "與諸夏同服王事。夏，戸雅切，注及下同。"
                },
                {
                    "paragraph": "邾人滅須句。須句子來奔，因成風也。",
                    "zhushu": "須句，成風家。"
                },
                {
                    "paragraph": "成風爲之言於公曰：“崇明祀，保小寡，周禮也。",
                    "zhushu": "明祀，太皥、有濟之祀。保，安也。爲，于僞切。"
                },
                {
                    "paragraph": "蠻夷猾夏，周禍也。",
                    "zhushu": "此邾滅須句而曰蠻夷。昭二十三年叔孫豹曰：“邾又夷也。”然則邾雖曹姓之國，迫近諸戎，雜用夷禮，故極言之。猾夏，亂諸夏。猾，于八切。豹，百敎切。案：杜注所引是叔孫婼語，今傳本多作“豹”，恐是傳寫誤也，宜爲“婼”，婼音勑略切。"
                },
                {
                    "paragraph": "若封須句，是崇皥、濟而脩祀紓禍也。”",
                    "zhushu": "紓，解也。爲明年伐邾傳。紓，音舒。",
                    "type": 2
                },
                {
                    "paragraph": "經二十有二年，春，公伐邾，取須句。",
                    "zhushu": "須句雖别國，而削弱不能自通，爲魯私屬，若顓臾之比。魯謂之社稷之臣，故滅、奔及反其君，皆略不備書，唯書伐邾取須句。比，必二切。"
                },
                {
                    "paragraph": "○夏，宋公、衛侯、許男、滕子伐鄭。○",
                    "zhushu": ""
                },
                {
                    "paragraph": "秋，八月丁未，及邾人戰于升陘。",
                    "zhushu": "升陘，魯地。邾人縣公冑于魚門，故深恥之。不言公，又不言師敗績。陘，音刑。縣，音𤣥。冑，直救切。"
                },
                {
                    "paragraph": "○冬，十有一月己巳朔，宋公及楚人戰于泓，宋師敗績。",
                    "zhushu": "泓，水名。宋伐鄭，楚救之，故戰也。楚告命不以主帥人數，故略稱人。帥，所𩔖切。",
                    "type": 2
                },
                {
                    "paragraph": "傳二十二年，春，伐邾，取須句，反其君焉，禮也。",
                    "zhushu": "得恤寡小之禮。"
                },
                {
                    "paragraph": "○三月，鄭伯如楚。",
                    "zhushu": ""
                },
                {
                    "paragraph": "夏，宋公伐鄭。子魚曰：“所謂禍在此矣。",
                    "zhushu": "怒鄭至楚，故伐之。爲下泓戰起。"
                },
                {
                    "paragraph": "○初平王之東遷也，",
                    "zhushu": "周幽王爲犬戎所滅，平王嗣位，故東遷洛邑。"
                },
                {
                    "paragraph": "辛有適伊川，見被髮而祭於野者，",
                    "zhushu": "辛有，周大夫。伊川，周地。伊，水也。被，皮寄切。下注同。"
                },
                {
                    "paragraph": "曰：“不及百年，此其戎乎！其禮先亡矣。”",
                    "zhushu": "被髮而祭，有象夷狄。"
                },
                {
                    "paragraph": "○秋，秦、晉遷陸渾之戎于伊川。",
                    "zhushu": "允姓之戎居陸渾，在秦、晉西北。二國誘而徙之伊川，遂從戎號，至今爲陸渾縣也。計此去辛有過百年，而云不及百年，傳舉其事驗，不必其年信。渾，戸門切，一音胡困切。"
                },
                {
                    "paragraph": "○晉大子圉爲質於秦，將逃歸，謂嬴氏曰：“與子歸乎？”",
                    "zhushu": "嬴氏，秦所妻子。圉，懷嬴也。質，音政。妻，七計切。"
                },
                {
                    "paragraph": "對曰：“子，晉大子，而辱於秦。子之欲歸，不亦宜乎？寡君之使婢子侍執巾櫛，",
                    "zhushu": "婢子，婦人之卑稱也。櫛，側乙切。稱，尺證切。下之稱同。"
                },
                {
                    "paragraph": "以固子也。從子而歸，弃君命也。不敢從，亦不敢言。”遂逃歸。",
                    "zhushu": "傳終史蘇之占。"
                },
                {
                    "paragraph": "○富辰言於王曰：“請召大叔。",
                    "zhushu": "富辰，周大夫。大叔，王子帶，十二年奔齊。大，音泰。注同。"
                },
                {
                    "paragraph": "詩曰：“協比其鄰，昏姻孔云。”",
                    "zhushu": "詩小雅。言王者爲政，先和協近親，則昏姻甚相歸附也。鄰，猶近也。孔，甚也。云，旋也。比，毗志切。"
                },
                {
                    "paragraph": "吾兄弟之不協，焉能怨諸侯之不睦？”王說。王子帶自齊復歸于京師，王召之也。",
                    "zhushu": "傳終仲孫湫之言也。爲二十四年天王出居于鄭起。焉，於䖍切。說，音恱。秋，子小切。"
                },
                {
                    "paragraph": "○邾人以須句故出師。公卑邾，不設備而禦之。",
                    "zhushu": "卑，小也。禦，本亦作御，音魚吕切。"
                },
                {
                    "paragraph": "臧文仲曰：“國無小，不可易也。無備，雖衆，不可恃也。詩曰：“戰戰兢兢，如臨深淵，如履薄冰。”",
                    "zhushu": "詩小雅。言常戒懼。易，以豉切。下同。兢，居陵切；本或作“矜”。"
                },
                {
                    "paragraph": "又曰：“敬之敬之，天惟顯思，",
                    "zhushu": "顯，明也。思，猶辭也。"
                },
                {
                    "paragraph": "命不易哉！”",
                    "zhushu": "周頌。言有國宜敬戒。天明臨下，奉承其命甚難。"
                },
                {
                    "paragraph": "先王之明德，猶無不難也，無不懼也，況我小國乎？君其無謂邾小。蠭蠆有毒，而況國乎？”弗聽。",
                    "zhushu": ""
                },
                {
                    "paragraph": "八月丁未，公及邾師戰于升陘，我師敗績。邾人獲公胄，縣諸魚門。",
                    "zhushu": "胄，兠鍪。魚門，邾城門。蠭，芳容切；本又作“𧒒”，俗作“蜂”，皆同。蠆，勑邁切，一音勑戒切；字林作“䘍”，丑介切，又他割切。升陘，本亦作“登陘”。縣，音玄。兠，丁侯切。鍪，莫侯切。"
                },
                {
                    "paragraph": "○楚人伐宋以救鄭。宋公將戰，大司馬固諫曰：“天之弃商乆矣，君將興之，弗可赦也已。”",
                    "zhushu": "大司馬固，莊公之孫公孫固也。言君興天所弃，必不可，不如赦楚，勿與戰。"
                },
                {
                    "paragraph": "弗聽。",
                    "zhushu": ""
                },
                {
                    "paragraph": "冬十一月己巳朔，宋公及楚人戰于泓。宋人旣成列，楚人未旣濟。",
                    "zhushu": "末盡渡泓水。"
                },
                {
                    "paragraph": "司馬曰：",
                    "zhushu": "“子魚也。"
                },
                {
                    "paragraph": "“彼衆我寡，及其未旣濟也，請擊之。”公曰：“不可。”旣濟而未成列，又以告。公曰：“未可。”旣陳而後擊之，宋師敗績。公傷股，門官殱焉。",
                    "zhushu": "門官，守門者，師行則在君左右。殱，盡也。陳，直覲切。殱，將㢘切。"
                },
                {
                    "paragraph": "國人皆咎公。公曰：“君子不重傷，不禽二毛。",
                    "zhushu": "二毛，頭白有二色。咎，其乆切。重，直用切。下同。"
                },
                {
                    "paragraph": "古之爲軍也，不以阻隘也。",
                    "zhushu": "不因阻隘以求勝。隘，於賣切。"
                },
                {
                    "paragraph": "寡人雖亡國之餘，",
                    "zhushu": "宋，商紂之後。"
                },
                {
                    "paragraph": "不鼔不成列。”",
                    "zhushu": "恥以詐勝。"
                },
                {
                    "paragraph": "子魚曰：“君未知戰。勍敵之人，隘而不列，天賛我也。",
                    "zhushu": "勍，強也。言楚在險隘，不得陳列，天所以佐宋。勍，其京切。"
                },
                {
                    "paragraph": "阻而鼔之，不亦可乎？猶有懼焉。",
                    "zhushu": "雖因阻撃之，猶恐不勝。"
                },
                {
                    "paragraph": "且今之勍者，皆吾敵也。雖及胡耇，獲則取之，何有於二毛？",
                    "zhushu": "今之勍者，謂與吾競者。胡耇，元老之稱。耇，音苟。"
                },
                {
                    "paragraph": "明恥敎戰，求殺敵也。",
                    "zhushu": "明設刑戮，以恥不果。"
                },
                {
                    "paragraph": "傷未及死，如何勿重？",
                    "zhushu": "言尚能害己，"
                },
                {
                    "paragraph": "若愛重傷，則如勿傷。愛其二毛，則如服焉。",
                    "zhushu": "言苟不欲傷殺敵人，則本可不須𨷵。"
                },
                {
                    "paragraph": "三軍以利用也，",
                    "zhushu": "爲利興。爲，于僞切。"
                },
                {
                    "paragraph": "金鼔以聲氣也。",
                    "zhushu": "鼔以佐士衆之聲氣。"
                },
                {
                    "paragraph": "利而用之，阻隘可也。聲盛致志，鼔儳可也。”",
                    "zhushu": "儳巖，未整陳。儳，仕銜、仕減二切。陳，直覲切，又如字。"
                },
                {
                    "paragraph": "○丙子，晨，鄭文夫人芈氏、姜氏勞楚子於柯澤。",
                    "zhushu": "楚子還，過鄭，鄭文公夫人。芈氏，楚女。姜氏，齊女也。柯澤，鄭地。芈，彌爾切。楚姓也。勞，力報切。柯，音哥。"
                },
                {
                    "paragraph": "楚子使師縉示之俘馘。",
                    "zhushu": "師縉，楚樂師也。俘，所得囚。馘，所截耳。縉，音晉。俘，芳扶切。馘，古獲切。"
                },
                {
                    "paragraph": "君子曰：“非禮也。婦人送迎不出門，見兄弟不踰閾，",
                    "zhushu": "閾，門限。閾，音域，一音況域切。"
                },
                {
                    "paragraph": "戎事不邇女器。”",
                    "zhushu": "邇，近也。器，物也。言俘馘非近婦人之物。近，如字，又附近之近。下同。"
                },
                {
                    "paragraph": "丁丑，楚子入享于鄭，",
                    "zhushu": "爲鄭所饗。爲，于僞切。"
                },
                {
                    "paragraph": "九獻，",
                    "zhushu": "用上公之禮，九獻酒而禮畢。"
                },
                {
                    "paragraph": "庭實旅百，",
                    "zhushu": "庭中所陳品數百也。"
                },
                {
                    "paragraph": "加籩豆六品。",
                    "zhushu": "食物六品，加於籩豆。籩豆，禮食器。"
                },
                {
                    "paragraph": "享畢，夜出，文芉送于軍，取鄭二姫以歸。",
                    "zhushu": "二姫，文芈女也。"
                },
                {
                    "paragraph": "叔詹曰：“楚王其不没乎！",
                    "zhushu": "不以壽終。詹，章㢘切。没，門忽切。"
                },
                {
                    "paragraph": "爲禮卒於無别，無别不可謂禮，將何以没？”諸侯是以知其不遂霸也。",
                    "zhushu": "言楚子所以師敗城濮，終爲商臣所弑。卒，子恤切。别，彼列切，下同。濮，音卜。弒，音試。",
                    "type": 2
                },
                {
                    "paragraph": "經二十有三年，春，齊侯伐宋，圍緍。",
                    "zhushu": "緍，宋邑。高平昌邑縣東南有東緍城。緍，亡巾切。"
                },
                {
                    "paragraph": "○夏，五月，庚寅，宋公兹父卒。",
                    "zhushu": "三同盟。"
                },
                {
                    "paragraph": "○秋，楚人伐陳。○冬，十有一月，𣏌子卒。",
                    "zhushu": "傳例曰：不書名，未同盟也。𣏌入春秋稱侯，莊二十七年絀稱伯，至此用夷禮，貶稱子。絀，本又作“黜”，勑律切。",
                    "type": 2
                },
                {
                    "paragraph": "傳二十三年，春，齊侯伐宋，圍緍，以討其不與盟于齊也。",
                    "zhushu": "十九年盟于齊，以無忘桓公之德，而宋獨不會，復召齊人共盟鹿上，故令討之。與，音預。復，扶又切，下“不復成嫁”同。"
                },
                {
                    "paragraph": "○夏，五月，宋襄公卒，傷於泓故也。",
                    "zhushu": "終子魚之言，得死爲𦍒。"
                },
                {
                    "paragraph": "○秋，楚成得臣帥師伐陳，討其貳於宋也。",
                    "zhushu": "成得臣，子玉也。"
                },
                {
                    "paragraph": "遂取焦、夷，城頓而還。",
                    "zhushu": "焦，今譙縣也。夷，一名城父，今譙郡城父縣。二地皆陳邑。頓國，今汝隂南頓縣。焦，子消切。"
                },
                {
                    "paragraph": "子文以爲之功，使爲令尹。叔伯曰：“子若國何？”",
                    "zhushu": "叔伯，楚大夫薳吕臣也。以爲子玉不任令尹。薳，爲彼切。任，音壬。"
                },
                {
                    "paragraph": "對曰：“吾以靖國也。夫有大功而無貴仕，",
                    "zhushu": "貴仕，貴位。靖，音靜。"
                },
                {
                    "paragraph": "其人能靖者與有幾？”",
                    "zhushu": "言必矜功爲亂，不可不賞。釋文：“其人能靖者與”，絶句。與，音餘。幾，居豈切。"
                },
                {
                    "paragraph": "○九月，晉惠公卒。",
                    "zhushu": "經在明年，從赴。"
                },
                {
                    "paragraph": "懷公命無從亡人，",
                    "zhushu": "懷公子圉。亡人，重耳。重，直龍切。"
                },
                {
                    "paragraph": "期，期而不至，無赦。狐突之子毛及偃從重耳在秦，弗召。",
                    "zhushu": "偃，子犯也。期期，上如字，下音基。一本亦作“朞”。下注“未期”，亦音基。從，才用切。後皆同。"
                },
                {
                    "paragraph": "冬，懷公執狐突，曰：“子來則免。”",
                    "zhushu": "未期而執突，以不召子故。"
                },
                {
                    "paragraph": "對曰：“子之能仕，父敎之忠，古之制也。䇿名委質，貳乃辟也。",
                    "zhushu": "名書於所臣之䇿，屈膝而君事之，則不可以貳。辟，罪也。質，如字。辟，婢亦切，注同。膝，辛七切。"
                },
                {
                    "paragraph": "今臣之子，名在重耳，有年數矣。若又召之，敎之貳也。父敎子貳，何以事君？刑之不濫，君之明也，臣之願也。淫刑以逞，誰則無罪？臣聞命矣。”乃殺之。",
                    "zhushu": ""
                },
                {
                    "paragraph": "卜偃稱疾不出，曰：“周書有之：“乃大明服。”",
                    "zhushu": "周書康誥。言君能大明則民服。濫，力暫切。"
                },
                {
                    "paragraph": "己則不明，而殺人以逞，不亦難乎？民不見德，而唯戮是聞，其何後之有？”",
                    "zhushu": "言懷公必無後於晉。爲二十四年殺懷公張本。逞，本亦作呈，勑景切。"
                },
                {
                    "paragraph": "○十一月，𣏌成公卒。書曰“子”，𣏌夷也。",
                    "zhushu": "成公始行夷禮以終其身，故於卒貶之。𣏌實稱伯，仲尼以文貶稱子，故傳言書日子以明之。"
                },
                {
                    "paragraph": "不書名，未同盟也。凡諸侯同盟，死則赴以名，禮也。",
                    "zhushu": "隱七年已見，今重發不書名者，疑降爵故也。此凡又爲國史承告而書例。見，賢遍切。重，直用切。下重詳同。"
                },
                {
                    "paragraph": "赴以名，則亦書之，",
                    "zhushu": "謂未同盟。"
                },
                {
                    "paragraph": "不然則否，",
                    "zhushu": "謂同盟而不以名告，"
                },
                {
                    "paragraph": "辟不敏也。",
                    "zhushu": "敏，猶審也。同盟然後告名，赴者之禮也。承赴然後書䇿，史官之制也。内外之宜不同，故傳重詳其義。"
                },
                {
                    "paragraph": "○晉公子重耳之及於難也，晉人伐諸蒲城。",
                    "zhushu": "事在五年。難，乃旦切。"
                },
                {
                    "paragraph": "蒲城人欲戰，重耳不可，曰：“保君父之命，而享其生禄，",
                    "zhushu": "享，受也。保，猶恃也。"
                },
                {
                    "paragraph": "於是乎得人。",
                    "zhushu": "以禄致衆，"
                },
                {
                    "paragraph": "有人而校，罪莫大焉。",
                    "zhushu": "校，報也。校，音敎。"
                },
                {
                    "paragraph": "吾其奔也。”遂奔狄。從者狐偃、趙衰、",
                    "zhushu": "衰，趙夙弟。衰，初危切。"
                },
                {
                    "paragraph": "顚頡、魏武子、",
                    "zhushu": "武子，魏犨。頡，戸結切。犨，尺由切。"
                },
                {
                    "paragraph": "司空季子。",
                    "zhushu": "胥臣臼季也。時狐毛、賈佗皆從，而獨舉此五人，賢而有大功。臼，其乆切。佗，徒何切。"
                },
                {
                    "paragraph": "狄人伐廧咎如，",
                    "zhushu": "廧咎如，赤狄之别種也，隗姓。廧，在良切。咎，古刀切。隗，五罪切。下文皆同。"
                },
                {
                    "paragraph": "獲其二女叔隗、季隗，納諸公子。公子取季隗，生伯鯈、叔劉；以叔隗妻趙衰，生盾。",
                    "zhushu": "盾，趙宣子。鯈，直由切。本又作儵，音同。妻，七計切。下同。盾，徒本切。"
                },
                {
                    "paragraph": "將適齊，謂季隗曰：“待我二十五年，不來而後嫁。”對曰：“我二十五年矣，又如是而嫁，則就木焉。",
                    "zhushu": "言將死入木，不復成嫁。"
                },
                {
                    "paragraph": "請待子。”處狄十二年而行。",
                    "zhushu": "以五年奔狄，至十六年而去。“請待子”絶句。"
                },
                {
                    "paragraph": "過衛，衛文公不禮焉。出於五鹿，",
                    "zhushu": "五鹿，衛地。今衛縣西北有地名五鹿，陽平元城縣東亦有五鹿。"
                },
                {
                    "paragraph": "乞食於野人，野人與之塊，公子怒，欲鞭之。子犯曰：“天賜也。”",
                    "zhushu": "得士，有國之祥，故以爲天賜。塊，苦對切，又苦怪切。"
                },
                {
                    "paragraph": "稽首受而載之。",
                    "zhushu": ""
                },
                {
                    "paragraph": "及齊，齊桓公妻之，有馬二十乗，",
                    "zhushu": "四馬爲乗，八十匹也。乗，䋲證切。注及下皆同。"
                },
                {
                    "paragraph": "公子安之。從者以爲不可。將行，謀於桑下。",
                    "zhushu": "齊桓旣卒，知孝公不可恃故。"
                },
                {
                    "paragraph": "蠶妾在其上，以告姜氏。姜氏殺之，",
                    "zhushu": "姜氏，重耳妻。恐孝公怒其去，故殺妾以滅口。"
                },
                {
                    "paragraph": "而謂公子曰：“子有四方之志，其聞之者，吾殺之矣。”公子曰：“無之。”姜曰：“行也。懷與安，實敗名。”公子不可。姜與子犯謀，醉而遣之。醒，以戈逐子犯。",
                    "zhushu": "無去志，故怒。敗，必邁切。醒，星頂切。"
                },
                {
                    "paragraph": "及曹，曹共。公聞其駢脅，欲觀其裸。浴，薄而觀之。",
                    "zhushu": "薄，迫也。駢脅，合幹。共，音恭。“聞其駢脅”，絶句。駢，薄賢切。脅，許業切。說文：“駢脅，井也。”廣雅云：“脅幹謂之助。”通俗云：“腋下謂之脅。”“欲觀”，如字，絶句。一讀至“裸”字絶句。祼，力果切，又戸化切。浴，音欲。薄，如字。國語云：“薄，簾也。”幹，古旦切。"
                },
                {
                    "paragraph": "僖負覊之妻曰：“吾觀晉公子之從者，皆足以相國。若以相，",
                    "zhushu": "若，遂以爲傅相。覊，紀冝切。相，息亮切。"
                },
                {
                    "paragraph": "夫子必反其國。反其國，必得志於諸侯。得志於諸侯而誅無禮，曹其首也。子盍蚤自貳焉。”",
                    "zhushu": "自貳，自別異於曹。盍，戸臘切。蚤，音早。别，彼列切。"
                },
                {
                    "paragraph": "乃饋盤飱，寘璧焉。",
                    "zhushu": "臣無竟外之交，故用盤藏璧飱中，不欲令人見。饋，其貴切，遺也。飱，音孫。說文云：“餔也。”字林云：“水澆飯也。”寘，之䜴切。竟，音境。令，力呈切。"
                },
                {
                    "paragraph": "公子受飱反璧。",
                    "zhushu": ""
                },
                {
                    "paragraph": "及宋，宋襄公贈之以馬二十乗。",
                    "zhushu": "贈，送也。"
                },
                {
                    "paragraph": "及鄭，鄭文公亦不禮焉。叔詹諫曰：“臣聞天之所啓，人弗及也。",
                    "zhushu": "啓，開也。"
                },
                {
                    "paragraph": "晉公子有三焉，天其或者將建諸，君其禮焉。男女同姓，其生不蕃。",
                    "zhushu": "蕃，息也。蕃，音煩，注同。"
                },
                {
                    "paragraph": "晉公子，姫出也，而至于今，一也。",
                    "zhushu": "犬戎狐姫之子，故曰姬出。"
                },
                {
                    "paragraph": "離外之患，",
                    "zhushu": "岀奔在外。"
                },
                {
                    "paragraph": "而天不靖晉國，殆將啓之，二也。有三士足以上人，而從之，三也。",
                    "zhushu": "國語：狐偃、趙衰、賈佗三人，皆卿才。從，如字，一音才用切。"
                },
                {
                    "paragraph": "晉、鄭同儕，",
                    "zhushu": "儕，等也。儕，仕皆切。"
                },
                {
                    "paragraph": "其過子弟，固將禮焉，況天之所啓乎？”弗聽。",
                    "zhushu": ""
                },
                {
                    "paragraph": "及楚，楚子饗之，曰：“公子若反晉國，則何以報不榖？”對曰：“子女玉帛，則君有之，羽毛齒革，則君地生焉。其波及晉國者，君之餘也。其何以報君？”曰：“雖然，何以報我？”對曰：“若以君之靈，得反晉國，晉、楚治兵，遇於中原，其辟君三舎。若不獲命，",
                    "zhushu": "三退不得楚止命也。過，古禾切。"
                },
                {
                    "paragraph": "其左執鞭弭，右屬櫜鞬，以與君周旋。”",
                    "zhushu": "弭，弓末無縁者。櫜以受箭。鞬以受弓。屬，著也。周旋，相追逐也。弭，莫爾切。屬，音燭，注同。櫜，古刀切。鞬，九言切。縁，恱絹切。"
                },
                {
                    "paragraph": "子玉請殺之。",
                    "zhushu": "畏其志大。"
                },
                {
                    "paragraph": "楚子曰：“晉公子廣而儉，",
                    "zhushu": "志廣而體儉。"
                },
                {
                    "paragraph": "文而有禮。其從者肅而寛，",
                    "zhushu": "粛，敬也。"
                },
                {
                    "paragraph": "忠而能力。晉侯無親，外內惡之。",
                    "zhushu": "晉侯，惠公也。惡，烏路切。"
                },
                {
                    "paragraph": "吾聞姫姓，唐叔之後，其後衰者也，其將由晉公子乎！天將興之，誰能廢之？違天，必有大咎。”乃送諸秦。",
                    "zhushu": ""
                },
                {
                    "paragraph": "秦伯納女五人，懷嬴與焉。",
                    "zhushu": "懷嬴，子圉妻。子圉謚懷公，故號爲懷嬴。咎，其九切。與，音預。"
                },
                {
                    "paragraph": "奉匜沃盥，旣而揮之。",
                    "zhushu": "匜，沃盥器也。揮，湔也。奉，芳勇切。匜，以支切，一音以𥿄切。說文云：似羹魁，柄中有道，可注水。盥，古緩切。揮，許韋切。湔，音薦，王音賛，一音箭，又音牋。"
                },
                {
                    "paragraph": "怒曰：“秦、晉匹也，何以卑我？”",
                    "zhushu": "匹，敵也。"
                },
                {
                    "paragraph": "公子懼，降服而囚。",
                    "zhushu": "去上服，自拘囚以謝之。去，起吕切。拘，音俱。"
                },
                {
                    "paragraph": "他日，公享之。子犯曰：“吾不如衰之文也，",
                    "zhushu": "有文辭也。衰，初危切。下同。"
                },
                {
                    "paragraph": "請使衰從。”公子賦河水，",
                    "zhushu": "河水，逸詩，義取河水朝宗于海。海喻秦。"
                },
                {
                    "paragraph": "公賦六月。",
                    "zhushu": "六月，詩小雅，道尹吉甫佐宣王征伐，喻公子還晉，必能匡王國。古者禮㑹，因古詩以見意，故言賦詩繼章也。其全稱詩篇者，多取首章之義。他皆放此。見，賢遍切。斷，端緩切。"
                },
                {
                    "paragraph": "趙衰曰：“重耳拜賜。”公子降，拜，稽首，公降一級而辭焉。",
                    "zhushu": "下階一級，辭公子稽首。級，音急。"
                },
                {
                    "paragraph": "衰曰：“君稱所以佐天子者命重耳，重耳敢不拜？”",
                    "zhushu": "詩首章言匡王國，次章言佐天子，故趙衰因通言之，爲明年秦伯納之張本。",
                    "type": 2
                },
                {
                    "paragraph": "經二十有四年，春，王正月。○夏，狄伐鄭。○秋，七月。○冬，天王岀居于鄭。",
                    "zhushu": "襄王也。天子以天下爲家，故所在稱居。天子無外，而書“出”者，譏王蔽於匹夫之孝，不顧天下之重。因其辟母弟之難書“出”，言其自絶於周。蔽，必丗切。難，乃旦切。"
                },
                {
                    "paragraph": "晉侯夷吾卒。",
                    "zhushu": "丈公定位而後告，未同盟而赴以名。",
                    "type": 2
                },
                {
                    "paragraph": "傳",
                    "zhushu": ""
                },
                {
                    "paragraph": "二十四年，春，王正月，秦伯納之。不書，不告入也。",
                    "zhushu": "納重耳也。"
                },
                {
                    "paragraph": "及河，子犯以璧授公子，曰：“臣負羈絏從君巡於天下，",
                    "zhushu": "羈，馬羈。絏，馬繮。羈，紀冝切；說文云：馬絡頭也。絏，息列切；說文云：繋也。從，才用切，又如字。繮，居良切。"
                },
                {
                    "paragraph": "臣之罪甚多矣。臣猶知之，而況君乎？請由此亡。”公子曰：“所不與舅氏同心者，有如白水。”",
                    "zhushu": "子犯，重耳舅也。言與舅氏同心之明，如此白水，猶詩言“謂予不信，有如皦日”。皦，古了切。"
                },
                {
                    "paragraph": "投其璧于河。",
                    "zhushu": "質信於河。質，音致。"
                },
                {
                    "paragraph": "濟河，圍今狐。入桑泉，取臼衰。",
                    "zhushu": "桑泉，在河東解縣西。解縣東南有臼城。令，力丁切。衰，初危切。解，戸買切。"
                },
                {
                    "paragraph": "二月，甲午，晉師軍于廬柳。",
                    "zhushu": "懷公遣軍距重耳。廬，力居切。柳，力乆切。"
                },
                {
                    "paragraph": "秦伯使公子縶如晉師，師退，軍于郇。",
                    "zhushu": "解縣西北有郇城。縶，張立切。郇，音荀。"
                },
                {
                    "paragraph": "辛丑，狐偃及秦、晉之大夫盟于郇。壬寅，公子入于晉師。丙午，入于曲沃。丁未，朝于武宫。",
                    "zhushu": "文公之祖武公廟。"
                },
                {
                    "paragraph": "戊申，使殺懷公于髙梁。不書，亦不告也。",
                    "zhushu": "懷公奔髙梁。髙梁，在平陽楊縣西南。再發不告者，言外諸侯入及見殺，亦皆須告。乃書于䇿。"
                },
                {
                    "paragraph": "吕、郤畏偪，",
                    "zhushu": "吕甥、郤芮，惠公舊臣，故畏爲文公所偪害。偪，彼力切。爲，于僞切。"
                },
                {
                    "paragraph": "將焚公宫而弑晉侯。寺人披請見，公使讓之，且辭焉，",
                    "zhushu": "辭不見。弒，音試，又作“殺”。寺，本又作“侍”。披，普皮切。見，賢遍切。"
                },
                {
                    "paragraph": "曰：“蒲城之役，",
                    "zhushu": "在五年。"
                },
                {
                    "paragraph": "君命一宿，女即至。",
                    "zhushu": "即日至。女，音汝。下皆同。"
                },
                {
                    "paragraph": "其後余從狄君以田渭濵，",
                    "zhushu": "田，獵。渭，音謂，水名。濵，音賔。"
                },
                {
                    "paragraph": "女爲惠公來求殺余，命女三宿，女中宿至。雖有君命，何其速也？夫袪猶在，",
                    "zhushu": "披所斬文公衣袂也。爲，于僞切。中，丁仲切。下及注同。“女中宿至”，或無“至”字。祛，起魚切。袂，滅制切。"
                },
                {
                    "paragraph": "女其行乎！”對曰：“臣謂君之入也，其知之矣。",
                    "zhushu": "知君人之道。"
                },
                {
                    "paragraph": "若猶未也，又將及難。君命無二，古之制也。除君之惡，唯力是視。蒲人、狄人，余何有焉？",
                    "zhushu": "當二君出，君爲蒲、狄之人，於我有何義？難，乃旦切。下及注皆同。"
                },
                {
                    "paragraph": "今君即位，其無蒲、狄乎？齊桓公置射鉤而使管仲相，",
                    "zhushu": "乾時之役，管仲射桓公中帶鉤。射，食亦切。注同。相，息亮切。"
                },
                {
                    "paragraph": "君若易之，何辱命焉？",
                    "zhushu": "言若反齊桓，已將目去，不須辱君命。"
                },
                {
                    "paragraph": "行者甚衆，豈唯刑臣？”",
                    "zhushu": "披，奄人，故稱“刑臣”。“甚衆”，一本“甚”作“其”。"
                },
                {
                    "paragraph": "公見之，以難告。",
                    "zhushu": "告吕、郤，欲焚公宫。"
                },
                {
                    "paragraph": "三月，晉侯潛會秦伯于王城。己丑晦，公宫火。瑕甥、郤芮不獲公，乃如河上，秦伯誘而殺之。晉侯逆夫人嬴氏以歸。",
                    "zhushu": "秦穆公女文嬴也。"
                },
                {
                    "paragraph": "秦伯送衛於晉三千人，實紀綱之僕。",
                    "zhushu": "新有吕、郤之難，國未輯睦，故以兵衛文公。諸門戸僕𨽻之事，皆秦卒共之，爲之紀綱。輯，音集，又七入切，本亦作“集”。卒，子忽切。共，音恭，本亦作“供”。"
                },
                {
                    "paragraph": "初，晉侯之豎頭須，守藏者也。",
                    "zhushu": "頭須，一曰里鳬須。豎，左右小吏。豎，上注切。藏，才浪切。下同。鳬，房孚切。韓詩外傳云：晉文公亡過曹，里鳬須從，因盗重耳資而亡。重耳無糧，餒不能行，介子推割股以食重耳，然後能行。"
                },
                {
                    "paragraph": "其岀也，竊藏以逃，",
                    "zhushu": "文公出時，"
                },
                {
                    "paragraph": "盡用以求納之。",
                    "zhushu": "求納文公。"
                },
                {
                    "paragraph": "及入，求見，公辭焉以沐。謂僕人曰：“沐則心覆，心覆則圖反，冝吾不得見也。居者爲社稷之守，行者爲羈絏之僕，其亦可也，何必罪居者？國君而讎匹夫，懼者甚衆矣。”僕人以告，公遽見之。",
                    "zhushu": "言弃小怨所以能安衆。見，賢遍切。下“得見”同。覆，芳服切。下同。守，手又切。又如字。甚，或作“其”。"
                },
                {
                    "paragraph": "狄人歸季隗于晉，而請其二子。",
                    "zhushu": "二子，伯鯈、叔劉。"
                },
                {
                    "paragraph": "文公妻趙衰，生原同、屏括、樓嬰。",
                    "zhushu": "原、屏、樓，三子之邑。妻，七計切。屏，歩丁切。括，古活切。"
                },
                {
                    "paragraph": "趙姫請逆盾與其母，",
                    "zhushu": "趙姫，文公女也。盾，狄女叔隗之子。"
                },
                {
                    "paragraph": "子餘辭。",
                    "zhushu": "子餘，趙衰字。"
                },
                {
                    "paragraph": "姫曰：“得寵而忘舊，何以使人？必逆之。”固請，許之。來，以盾爲才，固請于公，以爲嫡子，而使其三子下之。以叔隗爲内子，而已下之。",
                    "zhushu": "卿之嫡妻爲内子，皆非此年事。蓋因狄人歸季隗，遂終言叔隗。嫡，亦作適，丁歷切。下，遐嫁切。下同。"
                },
                {
                    "paragraph": "晉侯賞從亡者，介之推不言禄，禄亦弗及。",
                    "zhushu": "介推，文公微臣。之，語助。從，才用切。"
                },
                {
                    "paragraph": "推曰：“獻公之子九人，唯君在矣。惠、懷無親，外内弃之。天未絶晉，必將有主。主晉祀者，非君而誰？”天實置之，而二三子以爲已力，不亦誣乎？竊人之財，猶謂之盜，況貪天之功以爲已功乎？下義其罪，上賞其姦，上下相蒙，",
                    "zhushu": "蒙，欺也。"
                },
                {
                    "paragraph": "難與處矣。”其母曰：“盍亦求之？以死，誰懟？”對曰：“尤而效之，罪又甚焉。且出怨言，不食其食。”",
                    "zhushu": "怨言，謂上下相蒙，難與處。盍，戸臘切。懟，直𩔖切。"
                },
                {
                    "paragraph": "其母曰：“亦使知之，若何？”",
                    "zhushu": "旣不求之，且欲今推達。言於文公。"
                },
                {
                    "paragraph": "對曰：“言，身之丈也。身將隱，焉用文之？是求顯也。”其母曰：“能如是乎？與女偕隱。”",
                    "zhushu": "偕，俱也。焉，於䖍切。女，音汝。"
                },
                {
                    "paragraph": "遂隱而死。晉侯求之不獲，以緜上爲之田，曰：“以志吾過，且旌善人。”",
                    "zhushu": "旌，表也。西河界休縣南有地名緜上。"
                },
                {
                    "paragraph": "○鄭之入滑也，滑人聽命。",
                    "zhushu": "入滑在二十年。"
                },
                {
                    "paragraph": "師還，又即衛。鄭公子士、洩堵俞彌帥師伐滑。",
                    "zhushu": "堵俞彌，鄭大夫。"
                },
                {
                    "paragraph": "王使伯服、游孫伯如鄭請盟。",
                    "zhushu": "二子，周大夫。"
                },
                {
                    "paragraph": "鄭伯怨惠王之入而不與厲公爵也，",
                    "zhushu": "事在莊二十一年。"
                },
                {
                    "paragraph": "又怨襄王之與衛、滑也，",
                    "zhushu": "怨王助衛爲滑請。爲，于僞切。"
                },
                {
                    "paragraph": "故不聽王命而執二子。王怒，將以狄伐鄭。富辰諫曰：“不可。臣聞之：大上以德撫民，",
                    "zhushu": "無親䟽也；聽，吐定切。“而執二子”，本或作“而執其二子”，“其”，衍字也。大，音泰。"
                },
                {
                    "paragraph": "其次親親以相及也。",
                    "zhushu": "先親以及䟽，推恩以成義。"
                },
                {
                    "paragraph": "昔周公弔二叔之不咸，故封建親戚，以蕃屏周。",
                    "zhushu": "弔，傷也。咸，同也。周公傷夏、殷之叔世，䟽其親戚，以至滅亡，故廣封其兄弟。蕃，方元切。"
                },
                {
                    "paragraph": "管、蔡、郕、霍、魯、衛、毛、耼、郜、雍、曹、滕、畢、原、酆、郇，文之昭也。",
                    "zhushu": "十六國，皆文王子也。管國在熒陽京縣東北。雍國在河内山陽縣西。畢國在長安縣西比。酆國在始平鄂縣東。郕，音成。耼，乃甘切。雍，於用切。注同。酆，音豐。郇，音荀。"
                },
                {
                    "paragraph": "邘、晉、應、韓，武之穆也。",
                    "zhushu": "四國皆武王子。應國在襄陽城父縣西南。韓國在河東郡界。河内野王縣西北有邗城。邗，音于。"
                },
                {
                    "paragraph": "凡、蔣、邢、茅、胙、祭，周公之胤也。",
                    "zhushu": "㣧，嗣也。蔣在弋陽期思縣。髙平昌邑縣西有茅郷，東郡燕縣西南有胙亭。蔣，將丈切。茅，亡交切。胙，才故切。下注祭胙同。祭，側界切。"
                },
                {
                    "paragraph": "召穆公思周德之不𩔖，故糾合宗族于成周，而作詩",
                    "zhushu": "𩔖，善也。糾，收也。召穆公，周卿士，名虎。召，采地，扶風雍縣東南有召亭。周厲王之時，周德衰微，兄弟道缺，召穆公于東都收會宗族，特作此周公之樂，歌常棣。詩屬小雅。召，上照切。注同。糾，居黝切。棣，大計切；字林：大内切。"
                },
                {
                    "paragraph": "曰：“常棣之華，鄂不𦺦𦺦。",
                    "zhushu": "常棣，棣也，鄂鄂然華外發。不𦺦𦺦，言𦺦𦺦，以喻兄弟和睦，則強盛而有光輝𦺦𦺦然。鄂，五各切。不，方九切。𦺦，韋鬼切。"
                },
                {
                    "paragraph": "凡今之人，莫如兄弟。”",
                    "zhushu": "言致𦺦𦺦之盛，莫如親兄弟。"
                },
                {
                    "paragraph": "其四章曰：“兄弟䦧于牆，外禦其侮。”",
                    "zhushu": "䦧，訟爭貌。言内雖不和，猶冝外扞異族之侵侮。䦧，呼歷切。毛詩傳云：很也。禦，魚吕切，下同。侮，亡甫切。詩作“務”。爭，爭𨷵之爭，本又作諍。杆，戸旦切。"
                },
                {
                    "paragraph": "如是，則兄弟雖有小忿，不廢懿親。",
                    "zhushu": "懿，美也。"
                },
                {
                    "paragraph": "今天子不忍小忿以弃鄭親，其若之何？庸勲、親親，暱近、尊賢，德之大者也。",
                    "zhushu": "庸，用也。暱，親也。暱，女乙切。"
                },
                {
                    "paragraph": "即聾、從昧，與頑、用嚚，姦之大者也。弃德、崇姦，禍之大者也。",
                    "zhushu": "崇，聚也。聾，鹿工切。昧，音妹。嚚，魚巾切。"
                },
                {
                    "paragraph": "鄭有平、惠之勲，",
                    "zhushu": "平王東遷，晉、鄭是依；惠王出奔，虢、鄭納之，是其勲也。"
                },
                {
                    "paragraph": "又有厲、宣之親，",
                    "zhushu": "鄭始封之祖桓公友，周厲王之子，宣王之母弟。"
                },
                {
                    "paragraph": "弃嬖寵而用三良，",
                    "zhushu": "七年，殺嬖臣申侯。十六年，殺寵子子華也。三良，叔詹、堵叔、師叔，所謂尊賢。堵，丁古切。又音者。"
                },
                {
                    "paragraph": "於諸姫爲近，",
                    "zhushu": "道近當暱之，"
                },
                {
                    "paragraph": "四德具矣。耳不聽五聲之和爲聾，目不别五色之章爲昧，心不則德義之經爲頑，口不道忠信之言爲嚚，狄皆則之，四姦具矣。周之有懿德也，猶曰“莫如兄弟”，故封建之。",
                    "zhushu": "當周公時，故言周之有懿德。别，彼列切。"
                },
                {
                    "paragraph": "其懷柔天下也，猶懼有外侮。扞禦侮者，莫如親親，故以親屏周。召穆公亦云。",
                    "zhushu": "周公作詩，召公歌之，故言亦云。"
                },
                {
                    "paragraph": "今周徳旣衰，於是乎又渝周、召，以從諸姦，無乃不可乎？",
                    "zhushu": "變周、召親兄弟之道。渝，羊朱切。"
                },
                {
                    "paragraph": "民未忘禍，王又興之，",
                    "zhushu": "前有子頽之亂，中有叔帶召狄，故曰民未忘禍。頽，徒囬切。"
                },
                {
                    "paragraph": "其若文、武何？”",
                    "zhushu": "言將廢文、武之功業。"
                },
                {
                    "paragraph": "王弗聽，使頽叔、桃子出狄師。",
                    "zhushu": "二子，周大夫。桃，如字。一本或作姚，亦冝音桃。"
                },
                {
                    "paragraph": "夏，狄伐鄭，取櫟。",
                    "zhushu": ""
                },
                {
                    "paragraph": "王德狄人，將以其女爲后。富辰諫曰：“不可。臣聞之曰：“報者倦矣，施者未厭”。”",
                    "zhushu": "施，功勞也。有勞則望報過甚。櫟，力狄切。施，如字。注同。厭，於豔切，又於鹽切。"
                },
                {
                    "paragraph": "狄固貪惏，王又啓之。女德無極，婦怨無終，",
                    "zhushu": "婦女之志，近之則不知止足，逺之則忿怨無已。終，猶已也。惏，力南切。方言云：殺人而取其財曰惏。近，附近之近。遠，于萬切。"
                },
                {
                    "paragraph": "狄必爲患。”王又弗聽。",
                    "zhushu": ""
                },
                {
                    "paragraph": "初，甘昭公有寵於惠后，",
                    "zhushu": "甘昭公，王子帶也。食邑於甘。河南縣西南有甘水。"
                },
                {
                    "paragraph": "惠后將立之，未及而卒。昭公奔齊，",
                    "zhushu": "奔齊在十二年。"
                },
                {
                    "paragraph": "王復之，",
                    "zhushu": "在二十二年。"
                },
                {
                    "paragraph": "又通於隗氏。",
                    "zhushu": "隗氏，王所立狄后。"
                },
                {
                    "paragraph": "王替隗氏。",
                    "zhushu": "替，廢也。替，他計切。"
                },
                {
                    "paragraph": "頽叔、桃子曰：“我實使狄，狄其怨我。”遂奉大叔以狄師攻王。王御士將禦之，",
                    "zhushu": "周禮：王之御士十二人。"
                },
                {
                    "paragraph": "王曰：“先后其謂我何？",
                    "zhushu": "先后，惠后也。誅大叔，恐違先后志。"
                },
                {
                    "paragraph": "寧使諸侯圖之。”王遂出。及坎欿，國人納之。",
                    "zhushu": "坎欿，周地，在河南鞏縣東。坎，苦感切。欿，大感切。鞏，九勇切。"
                },
                {
                    "paragraph": "秋，頽叔、桃子奉大叔以狄師伐周，大敗周師，獲周公忌父、原伯、毛伯、富辰。",
                    "zhushu": "原、毛，皆采邑。"
                },
                {
                    "paragraph": "王出適鄭，處于汜。",
                    "zhushu": "鄭南汜也，在襄城縣南。汜，音凡。後皆同。"
                },
                {
                    "paragraph": "大叔以隗氏居于温。○",
                    "zhushu": ""
                },
                {
                    "paragraph": "鄭子華之弟子臧出奔宋，",
                    "zhushu": "十六年，殺子華故。"
                },
                {
                    "paragraph": "好聚鷸冠。",
                    "zhushu": "鷸，鳥名。聚鷸羽以爲冠，非法之服。好，呼報切。鷸，尹橘切。"
                },
                {
                    "paragraph": "鄭伯聞而惡之，",
                    "zhushu": "惡其服非法。惡，烏路切。"
                },
                {
                    "paragraph": "使盗誘之。八月，盗殺之于陳、宋之間。",
                    "zhushu": ""
                },
                {
                    "paragraph": "君子曰：“服之不𠂻，身之災也。",
                    "zhushu": "𠂻，猶適也。𠂻，音忠，一音丁仲切。注同。"
                },
                {
                    "paragraph": "詩曰：“彼己之子，不稱其服。”",
                    "zhushu": "詩曹風。刺小人在位，言彼人之德，不稱其服。己，音記。稱，尺證切。注及下同。刺，七賜切。"
                },
                {
                    "paragraph": "子臧之服，不稱也夫！詩曰：“自詒伊慼。”其子臧之謂矣。",
                    "zhushu": "詩小雅。詒，遺也。慼，憂也。取其自遺憂。之服，一本作之及。夫，音扶。詒，以支切。遺，唯季切，下同。"
                },
                {
                    "paragraph": "夏書曰“地平天成”，稱也。”",
                    "zhushu": "夏書，逸書。地平其化，天成其施，上下相稱爲冝。夏，戸雅切。後夏書皆倣此。施，始䜴切。"
                },
                {
                    "paragraph": "○宋及楚平。宋成公如楚，還，入於鄭。鄭伯將享之，問禮於皇武子。",
                    "zhushu": "皇武子，鄭卿。"
                },
                {
                    "paragraph": "對曰：“宋，先代之後也，於周爲客。天子有事，膰焉；",
                    "zhushu": "有事，祭宗廟也。膰，祭肉。尊之，故賜以祭胙。膰，符𡊮切。周禮又作“㸋”字，音義皆同。"
                },
                {
                    "paragraph": "有喪，拜焉。",
                    "zhushu": "宋弔周喪，王特拜謝之。"
                },
                {
                    "paragraph": "豐厚可也。”鄭伯從之，享宋公有加，禮也。",
                    "zhushu": "禮物事事加厚，菩鄭能尊先代。釋文：“享宋公有加”，絶句。“禮也”，一本無“也”字。讀揔爲一句。"
                },
                {
                    "paragraph": "○冬，王使來告難，曰：“不榖不德，得罪于母弟之寵子帶，鄙在鄭地汜，",
                    "zhushu": "鄙，野也。難，乃旦切，下同。"
                },
                {
                    "paragraph": "敢告叔父。”",
                    "zhushu": "天子謂同姓諸侯曰叔父。"
                },
                {
                    "paragraph": "臧文仲對曰：“天子蒙塵于外，敢不奔問官守？”",
                    "zhushu": "官守，王之羣臣。守，手又切。注及下同。"
                },
                {
                    "paragraph": "王使簡師父告于晉，使左鄢父告于秦。",
                    "zhushu": "二子，周大夫。鄢，故晚切。"
                },
                {
                    "paragraph": "天子無出，書曰“天王出居于鄭”，辟母弟之難也。",
                    "zhushu": "叔帶，襄王同母弟。"
                },
                {
                    "paragraph": "天子凶服降名，禮也。",
                    "zhushu": "凶服，素服。降名，稱不榖。"
                },
                {
                    "paragraph": "鄭伯與孔將鉏、石甲父、侯宣多省視官具于汜，",
                    "zhushu": "三子，鄭大夫。省官司，具器用。鉏，仕居切。"
                },
                {
                    "paragraph": "而後聽其私政，禮也。",
                    "zhushu": "得先君後己之禮。聽，吐定切。"
                },
                {
                    "paragraph": "○衞人將伐邢，禮至曰：“不得其守，國不可得也。",
                    "zhushu": "禮至，衞大夫。守，謂邢正卿國子。"
                },
                {
                    "paragraph": "我請昆弟仕焉。”乃往，得仕。",
                    "zhushu": "爲明年滅邢傳。",
                    "type": 2
                },
                {
                    "paragraph": "經二十有五年，春，王正月丙午，衛侯燬滅邢。",
                    "zhushu": "衛、邢同姫姓，惡其親親相滅，故稱名罪之。燬，況委切。惡，烏路切。"
                },
                {
                    "paragraph": "○夏，四月癸酉，衛侯燬卒。",
                    "zhushu": "無傳。五同盟。"
                },
                {
                    "paragraph": "宋蕩伯姫來逆婦。",
                    "zhushu": "無傳。伯姫，魯女，爲宋大夫蕩氏妻也。自爲其子來逆。稱婦，姑存之辭。婦人越竟迎婦，非禮，故書。爲，于僞切。竟，音境。"
                },
                {
                    "paragraph": "○宋殺其大夫。",
                    "zhushu": "無傳。其事則未聞。於例爲大夫無罪，故不稱名。"
                },
                {
                    "paragraph": "○秋，楚人圍陳，納頓子于頓。",
                    "zhushu": "頓迫於陳而出奔楚，故楚圍陳以納頓子。不言遂，明一事也。子玉稱人，從告。頓子不言歸，興師見納故。"
                },
                {
                    "paragraph": "葬衛文公。",
                    "zhushu": "無傳。"
                },
                {
                    "paragraph": "○冬，十有二月，癸亥，公會衛子、莒慶盟于洮。",
                    "zhushu": "洮，魯地。衛文公旣葬，成公不稱爵者，述父之志，降名從未成君，故書子以善之。莒慶不稱氏，未賜族。洮，吐刀切。",
                    "type": 2
                },
                {
                    "paragraph": "傳二十五年，春，衛人伐邢。二禮從國子巡城，掖以赴外，殺之。正月，丙午，衛侯燬滅邢。同姓也，故名。禮至爲銘曰：“余掖殺國子，莫余敢止。”",
                    "zhushu": "惡其不知恥，詐以滅同姓，而反銘功於器。掖，音亦。說文：以手持人臂曰掖。惡，烏路切。"
                },
                {
                    "paragraph": "○秦伯師于河上，將納王。狐偃言於晉侯曰：“求諸侯，莫如勤王。",
                    "zhushu": "勤，納王也。"
                },
                {
                    "paragraph": "諸侯信之，且大義也。繼丈之業，而信宣於諸侯，今爲可矣。”",
                    "zhushu": "晉文侯仇爲平王侯伯，匡輔周室。仇，音求。"
                },
                {
                    "paragraph": "使卜偃卜之，曰：“吉。遇黃帝戰于阪泉之兆。”",
                    "zhushu": "黄帝與神農之後姜氏戰于阪泉之野，勝之。今得其兆，故以爲吉。"
                },
                {
                    "paragraph": "公曰：“吾不堪也。”",
                    "zhushu": "文公自以爲已當此兆，故曰不堪。"
                },
                {
                    "paragraph": "對曰：“周禮未改，今之王，古之帝也。”",
                    "zhushu": "言周德雖衰，其命未改。今之周王，自當帝兆，不謂晉。"
                },
                {
                    "paragraph": "公曰：“筮之。”筮之，遇大有䷍",
                    "zhushu": "乾下離上，大有。"
                },
                {
                    "paragraph": "之睽，䷥",
                    "zhushu": "兊下離上，睽。大有九三變而爲睽。"
                },
                {
                    "paragraph": "曰：“吉。遇“公用享于天子”之卦。",
                    "zhushu": "大有九三爻辭也。三爲三公而得位，變而爲兊，兊爲說，得位而說，故能爲王所宴饗。"
                },
                {
                    "paragraph": "戰克而王享，吉孰大焉？",
                    "zhushu": "言卜筮協吉。"
                },
                {
                    "paragraph": "且是卦也，",
                    "zhushu": "方更揔言二卦之義，不擊於一爻。"
                },
                {
                    "paragraph": "天爲澤以當日，天子降心以逆公，不亦可乎？",
                    "zhushu": "乾爲天，兊爲澤，乾變爲兊而上當離，離爲日。日之在天，垂曜在澤。天子在上，說心在下，是降心逆公之象。"
                },
                {
                    "paragraph": "大有去睽而復，亦其所也。”",
                    "zhushu": "言去睽卦，還論大有，亦有天子降心之象。乾尊離卑，降尊下卑，亦其義也。下，遐嫁切。"
                },
                {
                    "paragraph": "晉侯辭秦師而下。",
                    "zhushu": "辭讓秦師使還。順流故曰下。"
                },
                {
                    "paragraph": "三月，甲辰，次于陽樊。右師圍温，",
                    "zhushu": "大叔在温故。"
                },
                {
                    "paragraph": "左師逆王。夏，四月，丁巳，王入于王城，取大叔于温，殺之于隰城。",
                    "zhushu": ""
                },
                {
                    "paragraph": "戊午，晉侯朝王。王享醴，命之宥。",
                    "zhushu": "旣行享禮而設醴酒，又加之以幣帛，以助歡也。宥，助也。隰，音習。醴，音禮。宥，音又。"
                },
                {
                    "paragraph": "請隧，弗許，",
                    "zhushu": "闕地通路曰隧，王之葬禮也。諸侯皆縣柩而下。隧，音遂，今之延道。闕，其月切。縣，音玄。柩，其又切。"
                },
                {
                    "paragraph": "曰：“王章也。",
                    "zhushu": "章顯王者，與諸侯異。"
                },
                {
                    "paragraph": "未有代德，而有二王，亦叔父之所惡也。”與之陽樊、温、原、櫕茅之田。晉於是始啓南陽。",
                    "zhushu": "在晉山南河北，故曰南陽。惡，烏路切。攅，才官切。"
                },
                {
                    "paragraph": "陽樊不服，圍之。蒼葛呼曰：",
                    "zhushu": "蒼葛，樊陽人。呼，喚故切。"
                },
                {
                    "paragraph": "“德以柔中國，刑以威四夷，冝吾不敢服也。此誰非王之親姻，其俘之也？”乃出其民。",
                    "zhushu": "取其土而已。俘，芳扶切。"
                },
                {
                    "paragraph": "○秋，秦、晉伐鄀。",
                    "zhushu": "鄀本在商密，秦、楚界上小國，其後遷於南郡鄀縣。鄀，音若，字林云：“楚邑。楮斫切。"
                },
                {
                    "paragraph": "楚鬭克、屈禦宼以申、息之師戍商密。",
                    "zhushu": "鬬克，申公子儀。屈禦宼，息公子邊。商密，鄀别邑，今南郷丹水縣。戍，守也。二子屯兵於析，以爲商密援。禦，魚吕切。屯，徒門切。援，于眷切。"
                },
                {
                    "paragraph": "秦人過析隈，入而繫輿人，以圍商密，昏而傅焉。",
                    "zhushu": "析，楚邑，一名白羽，今南郷析縣。隈，隱蔽之處。繫縛輿人，詐爲克析得其囚俘者。昏而傅城，不欲令商密知囚非析人。過，古卧切。王，音戈。析，星歷切，俗作㭊。隈，烏囬切。繫，音計。輿，音餘。傅，音附，注同。處，昌慮切。令，力呈切。"
                },
                {
                    "paragraph": "宵，坎血加書，僞與子儀、子邊盟者。",
                    "zhushu": "掘地爲坎，以埋盟之餘血，加盟書其上。掘，其勿切，又其月切。本又作闕，其月切。"
                },
                {
                    "paragraph": "商宻人懼，曰：“秦取析矣，戍人反矣。”乃降秦師。秦師囚申公子儀、息公子邊以歸。",
                    "zhushu": "商密旣降，析戍亦敗，故得囚二子。降，戸江切。後除注降名皆同。"
                },
                {
                    "paragraph": "楚令尹子玉追秦師，弗及，",
                    "zhushu": "不復言晉者，秦爲兵主。復，扶又切。"
                },
                {
                    "paragraph": "遂圍陳，納頓子于頓。",
                    "zhushu": "爲頓圍陳。爲，于僞切。"
                },
                {
                    "paragraph": "○冬，晉侯圍原，命三日之糧。原不降，命去之。諜出，",
                    "zhushu": "諜，間也。諜音牒。閒，閒厠之間。"
                },
                {
                    "paragraph": "曰：“原將降矣。”軍吏曰：“請待之。”公曰：“信，國之寳也，民之所庇也。得原失信，何以庇之？所亡滋多。”退一舎而原降。遷原伯貫于冀。",
                    "zhushu": "伯貫，周守原大夫也。庇，必利切，又音秘。貫，古亂切。"
                },
                {
                    "paragraph": "趙衰爲原大夫，狐溱爲温大夫。",
                    "zhushu": "狐淎，狐毛之子。溱，側巾切。"
                },
                {
                    "paragraph": "○衛人平莒于我。十二月，盟于洮，脩衛文公之好，且及莒平也。",
                    "zhushu": "莒以元年酈之役怨魯，衛文公將平之，未及而卒。成公追成父志，降名以行事，故曰脩文公之好。好，呼報切，注同。酈，力知切。"
                },
                {
                    "paragraph": "○晉侯問原守於寺人勃鞮。",
                    "zhushu": "勃鞮，披也。守，手又切。勃，歩忽切。鞮，丁𠔃切。"
                },
                {
                    "paragraph": "對曰：“昔趙衰以壷飱從徑，餒而弗食。”",
                    "zhushu": "言其廉且仁，不忘君也。徑，猶行也。飧，音孫。從，扌用切，舊如字。徑，古定切。一讀“以壷飧從”絶句，讀“徑”爲“經”，連下句，乖於杜義。餒，奴罪切，餓也。"
                },
                {
                    "paragraph": "故使處原。",
                    "zhushu": "從披言也。衰雖有大功，猶簡小善以進之，示不遺勞。披，普皮切。",
                    "type": 2
                },
                {
                    "paragraph": "經二十有六年，春，王正月，己未，公會莒子、衛寗速，盟于向。",
                    "zhushu": "向，莒地。寗速，衛大夫莊子也。向，舒亮切。"
                },
                {
                    "paragraph": "○齊人侵我西鄙。公追齊師至酅，弗及。",
                    "zhushu": "公逐齊師，逺至齊地，故書之。濟北榖城縣西有地名酅下。酅，本又作巂，戸圭切，注同。一音似轉切。"
                },
                {
                    "paragraph": "○夏，齊人伐我北鄙。",
                    "zhushu": "孝公未入魯竟，先使微者伐之。竟，音境。傳同。"
                },
                {
                    "paragraph": "○衛人伐齊。○公子遂如楚乞師。",
                    "zhushu": "公子遂，魯卿也。乞，不保得之辭。"
                },
                {
                    "paragraph": "○秋，楚人㓕𧃍，以𧃍子歸。",
                    "zhushu": "𧃍，楚同姓。固，今建平秭歸縣。𧃍有不祀之罪，故不譏楚滅同姓。𧃍，求龜切。秭，音姊。"
                },
                {
                    "paragraph": "○冬，楚人伐宋，圍緍。公以楚師伐齊，取榖。",
                    "zhushu": "傳例曰：師能左右之曰以。緍，亡巾切。"
                },
                {
                    "paragraph": "公至自伐齊。",
                    "zhushu": "無傳。",
                    "type": 2
                },
                {
                    "paragraph": "傳二十六年，春，王正月，公會莒茲㔻公、",
                    "zhushu": "兹㔻，時君之號。莒夷無謚，以號爲稱。㔻，普悲切。稱，尺證切。"
                },
                {
                    "paragraph": "寗莊子，盟于向，尋洮之盟也。",
                    "zhushu": "洮盟在前年。"
                },
                {
                    "paragraph": "齊師侵我西鄙，討是二盟也。",
                    "zhushu": ""
                },
                {
                    "paragraph": "夏，齊孝公伐我北鄙。衛人伐齊，洮之盟故也。",
                    "zhushu": ""
                },
                {
                    "paragraph": "公使展喜犒師，",
                    "zhushu": "勞齊師，犒，苦報切。勞，力報切。下文同。"
                },
                {
                    "paragraph": "使受命于展禽。",
                    "zhushu": "柳下惠。"
                },
                {
                    "paragraph": "齊侯未入竟，展喜從之，曰：“寡君聞君親舉玉趾，將辱於敝邑，使下臣犒執事。”",
                    "zhushu": "言執事，不敢斥尊。趾，音止，足也。"
                },
                {
                    "paragraph": "齊侯曰：“魯人恐乎？”對曰：“小人恐矣，君子則否。”齊侯曰：“室如縣罄，野無靑草，何恃而不恐？”",
                    "zhushu": "如，而也。時夏四月，今之二月，野物未成，故言居室而資糧縣盡，在野則無蔬食之物，所以當恐。恐，曲勇切。下及注皆同。縣，音𤣥。注同。罄，亦作“磬”。"
                },
                {
                    "paragraph": "對曰：“恃先王之命。昔周公、大公股肱周室，夾輔成王。成王勞之，而賜之盟，曰：“丗丗子孫，無相害也。”載在盟府，",
                    "zhushu": "載，載書也。大，音秦，下及注同。夾，古洽切；舊音古恊切。"
                },
                {
                    "paragraph": "大師職之。",
                    "zhushu": "職，主也。大公爲大師，兼主司盟之官。"
                },
                {
                    "paragraph": "桓公是以糾合諸侯，而謀其不恊，彌縫其闕，而匡救其災，昭舊職也。及君即位，諸侯之望曰：“其率桓之功。”",
                    "zhushu": "率，循也。縫，扶容切。"
                },
                {
                    "paragraph": "我敝邑用不敢保聚，",
                    "zhushu": "用此舊盟，故不聚衆保守。"
                },
                {
                    "paragraph": "曰：“豈其嗣丗九年，而弃命廢職，其若先君何？君必不然。”恃此以不恐。”齊侯乃還。",
                    "zhushu": ""
                },
                {
                    "paragraph": "東門襄仲、臧文仲如楚乞師，",
                    "zhushu": "襄仲居東門，故以爲氏。臧丈仲爲襄仲副使，故不書。使，所吏切。"
                },
                {
                    "paragraph": "臧孫見子玉而道之伐齊、宋以其不臣也。",
                    "zhushu": "言其不臣事周室，可以此罪責而伐之。道，音導。"
                },
                {
                    "paragraph": "○䕫子不祀祝融與鬻熊，",
                    "zhushu": "祝融，高辛氏之火正，楚之遠祖也。鬻熊，祝融之十二丗孫。䕫，楚之别封，故亦丗紹其祀。融，餘忠切。鬻，音育。"
                },
                {
                    "paragraph": "楚人讓之，對曰：“我先王熊摯有疾，鬼神弗赦，而自□于䕫，",
                    "zhushu": "熊摯，楚嫡子，有疾不得嗣位，故别封爲䕫子。摯，音至。竄，七亂切。字林又千外切。嫡，丁歷切。"
                },
                {
                    "paragraph": "吾是以失楚，又何祀焉？”",
                    "zhushu": "廢其常祀，而飾辭文過。"
                },
                {
                    "paragraph": "秋，楚成得臣、𨷵冝申帥師滅䕫，以䕫子歸。",
                    "zhushu": "成得臣，今尹子玉也。𨷵冝申，司馬子西也。"
                },
                {
                    "paragraph": "○宋以其善於晉侯也，",
                    "zhushu": "重耳之出也。宋襄公贈馬二十乗，乗，繩證切。"
                },
                {
                    "paragraph": "叛楚即晉。冬，楚令尹子玉、司馬子西帥師伐宋，圍緍。○",
                    "zhushu": ""
                },
                {
                    "paragraph": "公以楚師伐齊，取榖。凡師能左右之曰“以”。",
                    "zhushu": "左右，謂進退在已。左右，並如字。"
                },
                {
                    "paragraph": "寘桓公子雍於榖，易牙奉之，以爲魯援。",
                    "zhushu": "雍本與孝公爭立，故使居榖以偪齊。寘，之䜴切。瑗，于眷切。"
                },
                {
                    "paragraph": "楚申公叔侯戍之。",
                    "zhushu": "爲二十八年楚子使申叔去榖張本。"
                },
                {
                    "paragraph": "桓公之子七人，爲七大夫於楚。",
                    "zhushu": "言孝公不能撫公族。"
                }
            ]
        },
        {
            "name": "僖公下第七",
            "paragraphs": [
                {
                    "paragraph": "僖公下第七",
                    "zhushu": "",
                    "type": 1
                },
                {
                    "paragraph": "經二十有七年，春，杞子來朝。○",
                    "zhushu": ""
                },
                {
                    "paragraph": "夏，六月，庚寅，齊侯昭卒。",
                    "zhushu": "十九年與魯大夫盟于齊。"
                },
                {
                    "paragraph": "○秋，八月，乙未，葬齊孝公。",
                    "zhushu": "無傳。三月而葬，速。"
                },
                {
                    "paragraph": "○乙巳，公子遂帥師入杞。",
                    "zhushu": "弗地曰入。八月無乙巳，乙巳，九月六日。"
                },
                {
                    "paragraph": "○冬，楚人、陳侯、蔡侯、鄭伯、許男圍宋。",
                    "zhushu": "傳言楚子使子玉去宋，經書人者，恥不得志，以微者告，猶序諸侯之上，楚主兵故。"
                },
                {
                    "paragraph": "十有二月，甲戌，公㑹諸侯盟于宋。",
                    "zhushu": "無傳。諸侯伐宋，公與楚有好而往㑹之，非後期。宋方見圍，無嫌於與盟，故直以宋地。好，呼報切。與，音預。",
                    "type": 2
                },
                {
                    "paragraph": "傳二十七年，春，杞桓公來朝，用夷禮，故曰子。",
                    "zhushu": "𣏌。先代之後而追於東夷，風俗雜壞，言語衣服有時而夷，故杞子卒，傳言其夷也。仐稱朝者，始於朝禮，終而不全，異於介葛盧，故唯貶其爵。"
                },
                {
                    "paragraph": "公卑𣏌。𣏌，不共也。",
                    "zhushu": "杞用夷禮，故賤之。共音恭，本亦作恭，下注同。"
                },
                {
                    "paragraph": "○夏，齊孝公卒。有齊怨，",
                    "zhushu": "前年齊再伐魯。"
                },
                {
                    "paragraph": "不廢喪紀，禮也。",
                    "zhushu": "弔贈之數不有廢。"
                },
                {
                    "paragraph": "○秋，入杞，責禮也。",
                    "zhushu": "責不共也。責禮，本或作“責無禮”者，非。"
                },
                {
                    "paragraph": "○楚子將圍宋，使子文治兵於睽，",
                    "zhushu": "子文時不爲令尹，故云使。治兵，習號令也。睽，楚邑。睽，苦圭切，又音圭。"
                },
                {
                    "paragraph": "終朝而畢，不戮一人。",
                    "zhushu": "終朝，自旦及食時也。子文欲委重於子玉，故略其事。朝，如字，注同。戮，音六。"
                },
                {
                    "paragraph": "子玉復治兵於蔿，",
                    "zhushu": "子玉爲令尹故。蔿，楚邑。復，扶又切。蔿，于委切。"
                },
                {
                    "paragraph": "終日而畢，鞭七人，貫三人耳。國老皆賀子文，子文飲之酒。",
                    "zhushu": "賀子玉堪其事。貫，音官，又古亂切。飲，於鴆切。"
                },
                {
                    "paragraph": "蔿賈尚幼，後至，不賀。",
                    "zhushu": "蔿賈，伯嬴孫，叔敖之父。幼，少也。嬴，音盈。少，詩照切，下同。"
                },
                {
                    "paragraph": "子文問之，對曰：“不知所賀。子之傳政於子玉，曰：“以靖國也。”靖諸内而敗諸外，所獲幾何？子玉之敗，子之舉也。舉以敗國，將何賀焉？子玉剛而無禮，不可以治民，過三百乗，其不能以入矣。苟入而賀，何後之有？”",
                    "zhushu": "三百乗，二萬二千五百人。傳，音直專切。幾，居豈切。乗，䋲證切，下同。"
                },
                {
                    "paragraph": "冬，楚子及諸侯圍宋，宋公孫固如晉告急。",
                    "zhushu": "公孫固，宋莊公孫。"
                },
                {
                    "paragraph": "先軫曰：“報施救患，取威定霸，於是乎在矣。”",
                    "zhushu": "先軫，晉下軍之佐原軫也。報宋贈馬之施。軫，之忍切。施，式氏切。注同。"
                },
                {
                    "paragraph": "狐偃曰：“楚始得曹而新昏於衛，若伐曹、衛，楚必救之，則齊、宋免矣。”",
                    "zhushu": "前年，楚使申叔侯戍穀以偪齊。"
                },
                {
                    "paragraph": "於是乎蒐于被廬，",
                    "zhushu": "晉常以春蒐禮改政令，敬其始也。被廬，晉地。蒐，所求切。被，皮義切。廬，力居切。"
                },
                {
                    "paragraph": "作三軍。",
                    "zhushu": "閔元年，晉獻公作二軍。今復大國之禮，"
                },
                {
                    "paragraph": "謀元帥，",
                    "zhushu": "中軍帥。帥，所𩔖切。注同。"
                },
                {
                    "paragraph": "趙衰曰：“郤縠可。臣亟聞其言矣，說禮、樂而敦詩、書。詩、書，義之府也。禮、樂，德之則也。德、義，利之本也。夏書曰：“賦納以言，明試以功，車服以庸。”",
                    "zhushu": "尚書虞、夏書也。賦納以言，觀其志也；明試以功，考其事也；車服以庸，報其勞也。賦，猶取也。庸，功也。縠，本又作“榖”，同胡木切。亟，欺兾切。數也。說，音恱。"
                },
                {
                    "paragraph": "君其試之。”乃使郤縠將中軍，郤溱佐之。使狐偃將上軍，讓於狐毛而佐之。",
                    "zhushu": "狐毛，偃之兄。將，子匠切。下“將”上“將下”皆同。溱，側巾切。"
                },
                {
                    "paragraph": "命趙衰爲卿，讓於欒枝、先軫。",
                    "zhushu": "欒枝，貞子也，欒賔之孫。欒，魯官切。"
                },
                {
                    "paragraph": "使欒枝將下軍，先軫佐之。荀林父御戎，魏犨爲右。",
                    "zhushu": "荀林父，中行桓子。行，戸剛切。"
                },
                {
                    "paragraph": "○晉侯始入而敎其民，二年，欲用之。",
                    "zhushu": "二十四年入。"
                },
                {
                    "paragraph": "子犯曰：“民未知義，未安其居。”",
                    "zhushu": "無義則苟生。"
                },
                {
                    "paragraph": "於是乎出定襄王，",
                    "zhushu": "二十五年定襄王，以示事君之義。"
                },
                {
                    "paragraph": "入務利民，民懷生矣。將用之。子犯曰：“民未知信，未宣其用。”",
                    "zhushu": "宣，明也。未明於見用之信。"
                },
                {
                    "paragraph": "於是乎伐原以示之信。",
                    "zhushu": "伐原，在二十五年。"
                },
                {
                    "paragraph": "民易資者，不求豐焉，",
                    "zhushu": "不詐以求多。"
                },
                {
                    "paragraph": "明徴其辭。",
                    "zhushu": "重言信。"
                },
                {
                    "paragraph": "公曰：“可矣乎？”子犯曰：“民未知禮，未生其共。”於是乎大蒐以示之禮，",
                    "zhushu": "蒐，順少長，明貴賤。長，丁丈切。"
                },
                {
                    "paragraph": "作執秩以正其官。",
                    "zhushu": "執秩，主爵秩之官。秩，直乙切。"
                },
                {
                    "paragraph": "民聽不惑，而後用之。出榖戍，釋宋圍，",
                    "zhushu": "楚子使申叔去榖，子玉去宋，"
                },
                {
                    "paragraph": "一戰而霸，文之敎也。",
                    "zhushu": "謂明年戰城濮。",
                    "type": 2
                },
                {
                    "paragraph": "經二十有八年，春，晉侯侵曹。晉侯伐衛。",
                    "zhushu": "再舉晉侯者，曹、衛兩來告。"
                },
                {
                    "paragraph": "公子買戍衛，不卒戍，刺之。",
                    "zhushu": "公子買，魯大夫子叢也。内殺大夫皆書刺，言用周禮三刺之法，示不枉濫也。公實畏晉，殺子叢而誣叢以廢戍之罪，恐不爲逺近所信，故顯書其罪。刺，七賜切。叢，似東切。枉，紆往切。"
                },
                {
                    "paragraph": "楚人救衛。",
                    "zhushu": ""
                },
                {
                    "paragraph": "三月丙午，晉侯入曹，執曹伯，𢌿宋人。",
                    "zhushu": "𢌿，與也。執諸侯當以歸京師，晉欲怒楚使戰，故以與宋，所謂譎而不正。𢌿，必利切，注同。譎，古穴切。"
                },
                {
                    "paragraph": "○夏，四月己巳，晉侯、齊師、宋師、秦師及楚人戰于城濮，楚師敗績。",
                    "zhushu": "宋公、齊國歸父、秦小子憖旣次城濮，以師屬晉，不與戰也。子玉及陳、蔡之師不書，楚人恥敗，告文略也。大崩曰敗績。濮，音卜。憖，魚覲切。與，音預。"
                },
                {
                    "paragraph": "楚殺其大夫得臣。",
                    "zhushu": "子玉違其君命以取敗，稱名以殺，罪之。"
                },
                {
                    "paragraph": "○衛侯出奔楚。",
                    "zhushu": ""
                },
                {
                    "paragraph": "五月癸丑，公會晉侯、齊侯、宋公、蔡侯、鄭伯、衛子、莒子，盟于踐土。",
                    "zhushu": "踐土，鄭地。王子虎臨盟，不同歃，故不書。衛侯岀奔，其弟叔武攝位受盟，非王命所加，從未成君之禮，故稱子而序鄭伯之下。經書癸丑，月十八日也。傳書癸亥，月二十八日。經、傳必有誤。踐，似淺切。土，如字，或一音杜。歃，所洽切，本又作“喢”。"
                },
                {
                    "paragraph": "陳侯如會。",
                    "zhushu": "無傳。陳本與楚，楚敗，懼而屬晉，來不及盟，故曰“如㑹”。"
                },
                {
                    "paragraph": "公朝于王所。",
                    "zhushu": "無傳。王在踐土，非京師，故曰“王所”。"
                },
                {
                    "paragraph": "六月，衛侯鄭自楚復歸于衛。",
                    "zhushu": "復其位曰復歸。晉人感叔武之賢而復衛侯，衛侯之入由于叔武，故以國逆爲文。例在成十八年。"
                },
                {
                    "paragraph": "衛元咺出奔晉。",
                    "zhushu": "元咺，衛大夫，雖爲叔武訟訴，失若臣之節，故無賢文。奔例在宣十年。咺，況晚切。爲，于僞切。下“爲其”同。訢，本又作“愬”，蘇路切。"
                },
                {
                    "paragraph": "陳侯𣢾卒。",
                    "zhushu": "無傳。凡四同盟。"
                },
                {
                    "paragraph": "○秋，𣏌伯姫來。",
                    "zhushu": "無傳。莊公女。歸寜曰來。"
                },
                {
                    "paragraph": "公子遂如齊。",
                    "zhushu": "無傳，聘也。"
                },
                {
                    "paragraph": "○冬，公會晉侯、齊侯、宋公、蔡侯、鄭伯、陳子、莒子、邾子、秦人于温。",
                    "zhushu": "陳共公稱“子”，先君未葬。例在九年。宋襄公稱“子”，自在本班。陳共公稱“子”，降在鄭下。陳懷公稱“子”，而在鄭上。傳無義例，蓋主㑹所次，非襃貶也。共，音恭。下共公同。"
                },
                {
                    "paragraph": "天王狩于河陽。",
                    "zhushu": "晉地，今河内有河陽縣。晉實召王，爲其辭逆而意順，故經以王狩爲辭。狩，本又作“守”，音同。"
                },
                {
                    "paragraph": "壬申，公朝于王所。",
                    "zhushu": "壬申，十月十日。有日而無月，史闕文。"
                },
                {
                    "paragraph": "晉人執衛侯，歸之于京師。",
                    "zhushu": "稱“人”以執，罪及民也。例在成十五年。諸侯不得相治，故歸之京師。"
                },
                {
                    "paragraph": "衛元咺自晉復歸于衞。",
                    "zhushu": "元咺與衛侯訟，得勝而歸。從國逆例者，明衛侯無道於民。國人與元咺、"
                },
                {
                    "paragraph": "諸侯遂圍許。",
                    "zhushu": "會温諸侯也。許比再㑹不至，故因會共伐之。比，如字，王得利切。"
                },
                {
                    "paragraph": "曹伯襄復歸于曹，",
                    "zhushu": "晉惑侯獳之言而復曹伯，故從國逆之例。獳，乃侯切。"
                },
                {
                    "paragraph": "遂會諸侯圍許。",
                    "zhushu": "言“遂”，得復而行，不歸國也。",
                    "type": 2
                },
                {
                    "paragraph": "傳",
                    "zhushu": ""
                },
                {
                    "paragraph": "二十八年，春，晉侯將伐曹，假道于衛，",
                    "zhushu": "曹在衛東故。"
                },
                {
                    "paragraph": "衛人弗許。還，自南河濟，",
                    "zhushu": "從汲郡南渡，出衛南而東。汲，音急。"
                },
                {
                    "paragraph": "侵曹伐衛。正月戊申，取五鹿。",
                    "zhushu": "五鹿，衛地。"
                },
                {
                    "paragraph": "二月，晉郤縠卒。原軫將中軍，胥臣佐下軍，上德也。",
                    "zhushu": "先軫以下軍佐超將中軍，故曰上德。胥臣，司空季子。將，子匠切，注同。胥，思徐切。"
                },
                {
                    "paragraph": "晉侯、齊侯盟于斂盂。",
                    "zhushu": "歛盂，衛地。斂，徐音廉，又力檢切。盂，音于。"
                },
                {
                    "paragraph": "衛侯請盟，晉人弗許。衛侯欲與楚，國人不欲，故出其君以說于晉。衛侯出居于襄牛。",
                    "zhushu": "襄牛，衛地。說，音恱，或如字。"
                },
                {
                    "paragraph": "公子買戍衛，",
                    "zhushu": "晉伐衛。衛，楚之昏姻，魯欲與楚，故伐衛。"
                },
                {
                    "paragraph": "楚人救衛，不克。公懼於晉，殺子叢以說焉。",
                    "zhushu": "召子叢而殺之以謝晉。說，音恱。"
                },
                {
                    "paragraph": "謂楚人曰：“不卒戍也。”",
                    "zhushu": "詐告楚人，言子叢不終戍事而歸，故殺之。殺子叢在楚救衛，下經在上者，救衛，赴晚至。"
                },
                {
                    "paragraph": "晉侯圍曹，門焉，多死。",
                    "zhushu": "攻曹城門。"
                },
                {
                    "paragraph": "曹人尸諸城上，",
                    "zhushu": "磔晉死人於城上。磔，張宅切。"
                },
                {
                    "paragraph": "晉侯患之。聽輿人之謀曰：“稱舎於墓。”",
                    "zhushu": "輿，衆也。舎墓，爲將發冡。輿，音餘。爲，如字，又于僞切。"
                },
                {
                    "paragraph": "師遷焉。曹人兇懼，",
                    "zhushu": "遷至曹人墓。兇兇，恐懼聲。兇，凶勇切。恐，丘勇切。"
                },
                {
                    "paragraph": "爲其所得者棺而出之。因其兇也而攻之。三月丙午，入曹。數之以其不用僖負羈而乗軒者三百人也，且曰獻狀。",
                    "zhushu": "軒，大夫車。言其無德居位者多，故責其功狀。棺，古患切，一音官。軒，許言切。"
                },
                {
                    "paragraph": "令無入僖負羈之宫而免其族，報施也。",
                    "zhushu": "報飧璧之施。施，始䜴切。注同。飱，音孫。"
                },
                {
                    "paragraph": "魏犨、顚頡怒曰：“勞之不圖，報於何有？”",
                    "zhushu": "二子各有從亡之勞。頡，戸結切。從，才用切。"
                },
                {
                    "paragraph": "𤑔僖負羈氏。",
                    "zhushu": "“𤑔”，燒也。𤑔，如恱切。"
                },
                {
                    "paragraph": "魏犨傷於胷，公欲殺之，而愛其材。",
                    "zhushu": "“材”，力。"
                },
                {
                    "paragraph": "使問，且視之。病，將殺之。魏犫束胷見使者，曰：“以君之靈，不有寧也。”",
                    "zhushu": "言不以病故自安寜。見，賢遍切。使，所吏切。"
                },
                {
                    "paragraph": "距躍三百，曲踊三百，",
                    "zhushu": "“距躍”，超越也。“曲踊”，跳踊也。“百”，猶勵也。距，昔巨。躍，羊略切。三，如字，又息暫切。百，音陌，下倣此。跳，徒彫切。勵，音邁。"
                },
                {
                    "paragraph": "乃舎之。殺顚頡以徇于師，立舟之僑以爲戎右。",
                    "zhushu": "舟之僑，故虢臣，閔二年奔晉，以代魏犨。爲先歸張本。舎，如字，又音捨，下同。徇，似俊切。"
                },
                {
                    "paragraph": "宋人使門尹般如晉師告急。",
                    "zhushu": "門尹般，宋大夫。般，音班。"
                },
                {
                    "paragraph": "公曰：“宋人告急，舎之則絶，",
                    "zhushu": "與晉絶，"
                },
                {
                    "paragraph": "告楚，不許。我欲戰矣，齊、秦未可，若之何？”",
                    "zhushu": "未肯戰。"
                },
                {
                    "paragraph": "先軫曰：“使宋舎我而賂齊、秦，",
                    "zhushu": "求救於齊、秦。舎，音捨。"
                },
                {
                    "paragraph": "藉之告楚，",
                    "zhushu": "假借齊、秦，使爲宋請。藉，在亦切。爲，于僞切。"
                },
                {
                    "paragraph": "我執曹君，而分曹、衛之田，以賜宋人。楚愛曹、衛，必不許也。",
                    "zhushu": "不許齊、秦之請。"
                },
                {
                    "paragraph": "喜賂怒頑，能無戰乎？”",
                    "zhushu": "言齊、秦喜得宋賂，而怒楚之頑，必自戰也。不可告請，故曰頑。"
                },
                {
                    "paragraph": "公說，執曹伯，分曹、衛之田以𢌿宋人。",
                    "zhushu": ""
                },
                {
                    "paragraph": "楚子入居于申，",
                    "zhushu": "申在方城内，故而入。說，音恱。𢌿，必利切。"
                },
                {
                    "paragraph": "使申叔去穀，",
                    "zhushu": "二十六年，申叔戍榖。"
                },
                {
                    "paragraph": "使子玉去宋，曰：“無從晉師。晉侯在外十九年矣，而果得晉國。",
                    "zhushu": "晉侯生十七年而亡，亡十九年而反，凡二十六年，至此四十矣。"
                },
                {
                    "paragraph": "險阻艱難，備甞之矣；民之情僞，盡知之矣。天假之年，",
                    "zhushu": "獻公之子九人，唯文公在，故曰天假之年。"
                },
                {
                    "paragraph": "而除其害。",
                    "zhushu": "除惠、懷、吕、郤。"
                },
                {
                    "paragraph": "天之所置，其可廢乎？軍志曰：“允當則歸。”",
                    "zhushu": "無求過分。軍志，兵書。當，丁浪切。分，扶問切。"
                },
                {
                    "paragraph": "又曰：“知難而退。”又曰：“有德不可敵。”此三志者，晉之謂矣。”",
                    "zhushu": "謂今與晉遇，當用此三志。"
                },
                {
                    "paragraph": "子玉使伯棼請戰，",
                    "zhushu": "伯棼，子越椒也，𨷵伯比之孫。棼，扶云切。王，扶粉切。"
                },
                {
                    "paragraph": "曰：“非敢必有功也，願以間執讒慝之口。”",
                    "zhushu": "間執，猶塞也。讒慝，若蔿賈之言，謂子玉不能以三百乗入。閒，閒厠之閒。注同。慝，吐得切。乗，繩證切。"
                },
                {
                    "paragraph": "王怒，少與之師，唯西廣、東宫與若敖之六卒實從之。",
                    "zhushu": "楚子還申，遣此兵以就前圍宋之衆。楚有左右廣，又大子有宫甲，分取以給之。若敖，楚武王之祖父。葬若敖者，子玉之祖也。六卒，子玉。宋人之兵六百人，言不悉師以益之。廣，古曠切。注同。卒，子怱切。注同。"
                },
                {
                    "paragraph": "子玉使宛春告於晉師曰：“請復衛侯而封曹，臣亦釋宋之圍。”",
                    "zhushu": "衛侯未出竟，曹伯見執在宋，已失位，故言復衛封曹。宛，於元切，又於阮切。竟，音境。"
                },
                {
                    "paragraph": "子犯曰：“子玉無禮哉！君取一，臣取二，",
                    "zhushu": "君取一，以釋宋圍，惠晉侯。臣取二，復衛、曹爲己功。"
                },
                {
                    "paragraph": "不可失矣。”",
                    "zhushu": "言可伐。"
                },
                {
                    "paragraph": "先軫曰：“子與之。定人之謂禮，楚一言而定三國，我一言而亡之，我則無禮，何以戰乎？不許楚言，是弃宋也。救而弃之，謂諸侯何？",
                    "zhushu": "言將爲諸侯所怪。"
                },
                {
                    "paragraph": "楚有三施，我有三怨，怨讎已多，將何以戰？不如私許復曹、衛以攜之，",
                    "zhushu": "私許二國，使告絶于楚而後復之。攜，離也。施，始䜴切。"
                },
                {
                    "paragraph": "執宛春以怒楚，旣戰而後圖之。”",
                    "zhushu": "須勝負決乃定計。"
                },
                {
                    "paragraph": "公說，乃拘宛春於衛，且私許復曹、衛。曹、衛告絶於楚。",
                    "zhushu": ""
                },
                {
                    "paragraph": "子玉怒，從晉師。晉師退。軍吏曰：“以君辟臣，辱也。且楚師老矣，何故退？”子犯曰：“師直爲壯，曲爲老，豈在乆乎？微楚之惠不及此，",
                    "zhushu": "重耳過楚，楚成王有贈送之惠。說，音恱。拘，言俱過，古禾切。"
                },
                {
                    "paragraph": "退三舎辟之，所以報也。",
                    "zhushu": "一舎，三十里。初，楚子云：“若反國，何以報我？”故以退三舎爲報。"
                },
                {
                    "paragraph": "背惠食言，以亢其讎，",
                    "zhushu": "亢，猶當也。讎，謂楚也。背，音偑。下及注同。亢，苦浪切。"
                },
                {
                    "paragraph": "我曲楚直。其衆素飽，不可謂老。",
                    "zhushu": "直，氣盈飽。"
                },
                {
                    "paragraph": "我退而楚還，我將何求？若其不還，君退臣犯，曲在彼矣。”退三舎，楚衆欲止，子玉不可。",
                    "zhushu": ""
                },
                {
                    "paragraph": "夏四月戊辰，晉侯、宋公、齊國歸父、崔夭、秦小子憖次于城濮。",
                    "zhushu": "國歸父、崔天，齊大夫也。小子憖，秦穆公子也。城濮，衛地。夭，於表切。"
                },
                {
                    "paragraph": "楚師背酅而舎，",
                    "zhushu": "酅，丘陵險阻名。酅，戸圭切。"
                },
                {
                    "paragraph": "晉侯患之，聽輿人之誦",
                    "zhushu": "恐衆畏險，故聽其歌誦。"
                },
                {
                    "paragraph": "曰：“原田毎每，舎其舊而新是謀。”",
                    "zhushu": "髙平曰原。喻晉君美盛，若原田之草每每然，可以謀立新功，不足念舊惠。每，亡囬切，又梅對切。舍，音捨。"
                },
                {
                    "paragraph": "公疑焉。",
                    "zhushu": "疑衆謂己背舊謀新。"
                },
                {
                    "paragraph": "子犯曰：“戰也。戰而捷，必得諸侯；若其不捷，表裏山河，必無害也。”",
                    "zhushu": "晉國外河而内山。"
                },
                {
                    "paragraph": "公曰：“若楚惠何？”欒貞子曰：“漢陽諸姫，楚實盡之。",
                    "zhushu": "貞子，欒枝也。水北曰陽。姫姓之國在漢北者，楚盡滅之。"
                },
                {
                    "paragraph": "思小惠而忘大恥，不如戰也。”晉侯夢與楚子搏，",
                    "zhushu": "搏，手搏。搏，音博。"
                },
                {
                    "paragraph": "楚子伏，已而盬其腦，",
                    "zhushu": "盬，啑也。盬，音古。腦，乃老切。啑，子荅切，又所荅切，又子甲切。"
                },
                {
                    "paragraph": "是以懼。子犯曰：“吉。我得天，楚伏其罪，吾且柔之矣。”",
                    "zhushu": "晉侯上向，故得天。楚子下向地，故伏其罪。腦所以柔物，子犯審見事冝，故權言以荅夢。向，或作嚮，許亮切，下同。"
                },
                {
                    "paragraph": "子玉使𨷵勃請戰，",
                    "zhushu": "𨷵勃，楚大夫。"
                },
                {
                    "paragraph": "曰：“請與君之士戲，君馮軾而觀之，得臣與寓目焉。”",
                    "zhushu": "寓，寄也。馮，皮冰切。軾，音式。與，音預。寓，音遇。"
                },
                {
                    "paragraph": "晉侯使欒枝對曰：“寡君聞命矣。楚君之惠，未之敢忘，是以在此。爲大夫退，其敢當君乎？旣不獲命矣，",
                    "zhushu": "不獲止命。爲，于僞切。"
                },
                {
                    "paragraph": "敢煩大夫謂二三子：",
                    "zhushu": "“煩𨷵勃令戒勑子玉、子西之屬。令，力呈切。"
                },
                {
                    "paragraph": "“戒爾車乗，敬爾君事，詰朝將見。”",
                    "zhushu": "詰朝，平旦。乗，䋲證切，下及注皆同。詰，起吉切。朝，如字，注同。見，如字，又賢遍切。"
                },
                {
                    "paragraph": "晉車七百乗，韅、靷、鞅、靽。",
                    "zhushu": "五萬二千五百人。在背曰韅，在胷曰靷，在腹曰鞅，在後曰靽。言駕乗脩備。韅，許見切；說文作□，云：“著掖皮。”靷，以刄切；說文云：“軸也。”鞅，於杖切；說文云：頸皮也。靽，音半，一云：縶也。背，如字。"
                },
                {
                    "paragraph": "晉侯登有莘之虚以觀師，曰：“少長有禮，其可用也。”",
                    "zhushu": "有莘，故國名。少長，猶言大小。莘，所巾切。虚，丘魚切。少，詩照切，注同。長，丁丈切，注同。"
                },
                {
                    "paragraph": "遂伐其木，以益其兵。",
                    "zhushu": "伐木以益攻戰之具，與曵柴亦是也。攻，如字，又音貢。"
                },
                {
                    "paragraph": "己巳，晉師陳于華北，胥臣以下軍之佐當陳、蔡。子玉以若敖之六卒將中軍，曰：“今日必無晉矣。”子西將左，子上將右。",
                    "zhushu": "子西，𨷵冝申。子卜，𨷵勃。陳，直覲切。卒，子忽切，下同。將，子匠切，下及注同。"
                },
                {
                    "paragraph": "胥臣蒙馬以虎皮，先犯陳、蔡。陳、蔡奔，楚右師潰。",
                    "zhushu": "陳、蔡屬楚右師。潰，戸外切。"
                },
                {
                    "paragraph": "狐毛設二斾而退之。",
                    "zhushu": "斾，大旗也。又建二斾而退，使若大將稍却。斾，薄貝切。"
                },
                {
                    "paragraph": "欒枝使輿曵柴而僞遁，",
                    "zhushu": "曵柴起塵，詐爲衆走。遁，徒困切。"
                },
                {
                    "paragraph": "楚師馳之，原軫、郤溱以中軍公族橫擊之。",
                    "zhushu": "公族，公所率之軍。"
                },
                {
                    "paragraph": "狐毛、狐偃以上軍夾攻子西，楚左師潰。楚師敗績。子玉收其卒而止，故不敗。",
                    "zhushu": "三軍唯中軍完，是不大崩。夾，古洽切，又音頰。"
                },
                {
                    "paragraph": "晉師三日館、榖，",
                    "zhushu": "館，舎也。食楚軍榖三日。"
                },
                {
                    "paragraph": "及癸酉而還。甲午，至于衡雍，作王宫于踐土。",
                    "zhushu": "衡雍，鄭地，今熒陽卷縣。襄王聞晉戰勝，自往勞之，故爲作宫。雍，於用切。卷，音權，又丘權切。勞，切報切。爲，于僞切。"
                },
                {
                    "paragraph": "郷役之三月，",
                    "zhushu": "郷，猶屬也。城濮役之前三月。郷，許亮切，本又作曏，同。屬，音燭。"
                },
                {
                    "paragraph": "鄭伯如楚致其師。爲楚師旣敗而懼，使子人九行成于晉。",
                    "zhushu": "子人，氏。九，名。爲，于僞切。"
                },
                {
                    "paragraph": "晉欒枝入盟鄭伯。五月丙午，晉侯及鄭伯盟于衡雍。",
                    "zhushu": ""
                },
                {
                    "paragraph": "丁未，獻楚俘于王，駟介百乗，徒兵千。",
                    "zhushu": "“駟介”，四馬被甲。“徒兵”，步卒。駟，音四。介，音界。被，皮義切。卒，子忽切。"
                },
                {
                    "paragraph": "鄭伯傅王，用平禮也。",
                    "zhushu": "“傅”，相也。以周平王享晉文侯仇之禮享晉侯。相，息亮切。"
                },
                {
                    "paragraph": "己酉，王享醴，命晉侯宥。",
                    "zhushu": "旣饗，又命晉侯助以束帛，以將厚意。"
                },
                {
                    "paragraph": "王命尹氏及王子虎、内史叔興父䇿命晉侯爲侯伯，",
                    "zhushu": "以䇿書。命晉侯爲伯也。周禮：“九命作伯”。”尹氏、王子虎，皆王卿士也。叔興父，大夫也。三官命之以寵晉。"
                },
                {
                    "paragraph": "賜之大賂之服，戎輅之服，",
                    "zhushu": "“大輅”，金輅。“戎輅”，戎車。二輅各有服。"
                },
                {
                    "paragraph": "彤弓一，彤矢百，玈弓矢千，",
                    "zhushu": "形赤弓。玈，黒弓。弓一矢百，則矢千弓十矣。諸侯賜弓矢，然後專征伐。彤，徒冬切。玈，音盧；本或作“旅”字，非也。“矢千”，本或作“玈矢千”，後人專輒加也。"
                },
                {
                    "paragraph": "秬鬯一卣，",
                    "zhushu": "“秬”，黑黍。“鬯”，香酒，所以降神。“卣”，器名。秬，音臣。鬯，勑亮切。㔽，音酉，又音由。爾雅云：卣，中尊也。"
                },
                {
                    "paragraph": "虎賁三百人。曰：“王謂叔父，敬服王命，以綏四國，糾逖王慝。”",
                    "zhushu": "“逖”，遠也。有惡於王者，糾而遠之。賁，音奔。逖，勑歷切。慝，他得切。"
                },
                {
                    "paragraph": "晉侯三辭，從命。曰：“重耳敢再拜稽首，奉揚天子之丕顯休命。”",
                    "zhushu": "“稽首”，首至地。“丕”，大也。“休”，美也。三，息暫切，又如字。後例放此。丕，普悲切。休，許虯切。注同。"
                },
                {
                    "paragraph": "受䇿以出，出入三覲。",
                    "zhushu": "“出入”，猶去來也。從來至去，凡三見王。見，賢遍切。"
                },
                {
                    "paragraph": "衛侯聞楚師敗，懼，出奔楚，遂適陳，",
                    "zhushu": "自襄牛出。"
                },
                {
                    "paragraph": "使元咺奉叔武以受盟。",
                    "zhushu": "“奉”，使攝君事。使攝君事，並如字。或讀連上“奉”字爲句，使，音所吏切，非也。"
                },
                {
                    "paragraph": "癸亥，王子虎盟諸侯于王庭，",
                    "zhushu": "踐土宫之庭。書“踐土”，别於京師。别，彼列切。"
                },
                {
                    "paragraph": "要言曰：“皆㢡王室，無相害也。有渝此盟，明神殛之，俾隊其師，無克祚國，",
                    "zhushu": "“㢡”，助也。“渝”，變也。“殛”，誅也。“俾”，使也。“隊”，隕也。“克”，能也。㢡，將丈切。渝，羊朱切。殛，紀力切；本又作“極”，下“是殛”同。俾，本亦作卑，必爾切。隊，直𩔖切。祚，才故切。隕，于敏切。"
                },
                {
                    "paragraph": "及而𤣥孫，無有老幼。”君子謂是盟也信，",
                    "zhushu": "合義信。"
                },
                {
                    "paragraph": "謂晉於是役也能以德攻。",
                    "zhushu": "以文德教民而後用之。攻，如字，一音公送切。"
                },
                {
                    "paragraph": "初，楚子玉自爲瓊弁玉纓，未之服也。",
                    "zhushu": "弁，以鹿子皮爲之。瓊，玉之别名，次之以飾弁及纓。詩云：“會弁如星。”瓊，未營切；說文云：“赤玉。”弁，本又作玣，皮彦切。㑹，本又作璯，古外切，又戸外切。"
                },
                {
                    "paragraph": "先戰，夢河神謂己曰：“𢌿余，余賜女孟諸之麋。”",
                    "zhushu": "孟諸，宋藪澤。水草之交曰麋。先，如字，又悉薦切。𢌿，必利切。與也。女，音汝。麋，亡皮切。藪，素口切。"
                },
                {
                    "paragraph": "弗致也。大心與子西使榮黃諫，",
                    "zhushu": "大心，子玉之子。子西，子玉之族。子玉剛愎，故因榮黄。榮黃，榮季也。愎，反逼切。"
                },
                {
                    "paragraph": "弗聽。榮季曰：“死而利國，猶或爲之，況瓊玉乎？是糞土也。而可以濟師，將何愛焉？”",
                    "zhushu": "因神之欲，以附百姓之願，濟師之理。糞，弗問切。"
                },
                {
                    "paragraph": "弗聽。出，告二子曰：“非神敗令尹，令尹其不勤民，實自敗也。”",
                    "zhushu": "盡心盡力，無所愛惜爲勤。盡，津忍切。"
                },
                {
                    "paragraph": "旣敗，王使謂之曰：“大夫若入，其若申、息之老何？”",
                    "zhushu": "申、息二邑子弟，皆從子玉而死。言何以見其父老。從，如字，又才用切。"
                },
                {
                    "paragraph": "子西、孫伯曰：“得臣將死，二臣止之曰：‘君其將以爲戮。’",
                    "zhushu": "孫伯，即大心，子玉子也。二子以此荅王使，言欲令子玉往就君戮。使，所吏切。下“前使”同。令，力呈切。"
                },
                {
                    "paragraph": "及連榖而死。”",
                    "zhushu": "至連榖，王無赦命，故自殺也。文十年傳曰：“城濮之役，王使止子玉曰：“無死。”不及。”子西亦自殺，縊而縣絶，故得不死。王時别遣追前使。連穀，楚地。殺得臣，經在踐上盟上，傳在下者，說晉事畢而次及楚，屬文之冝。榖，胡木切。縊，一賜切，一音於計切。縣，音𤣥。屬，音燭。"
                },
                {
                    "paragraph": "晉侯聞之，而後喜可知也，",
                    "zhushu": "喜見於顔色。見，賢遍切。"
                },
                {
                    "paragraph": "曰：“莫余毒也已。蔿吕臣實爲令尹，奉己而已，不在民矣。”",
                    "zhushu": "言其自守無大志。"
                },
                {
                    "paragraph": "或訴元咺於衛侯曰：“立叔武矣。”其子角從公，公使殺之。",
                    "zhushu": "角，元咺子。從，扌用切，又如字。"
                },
                {
                    "paragraph": "咺不廢命，奉夷叔以入守。",
                    "zhushu": "夷，謚。守，手又切。"
                },
                {
                    "paragraph": "六月，晉人復衛侯。",
                    "zhushu": "以叔武受盟於踐土，故。聽衛侯歸。聽，吐丁切。"
                },
                {
                    "paragraph": "寗武子與衛人盟于宛濮，",
                    "zhushu": "武子，寗俞也。陳留長垣縣西南有宛亭，近濮水。宛，於阮切。俞，羊朱切。近，附近之近。"
                },
                {
                    "paragraph": "曰：“天禍衛國，君臣不協，以及此憂也。",
                    "zhushu": "衛侯欲與楚，國人不欲，故不和也。"
                },
                {
                    "paragraph": "今天誘其𠂻，",
                    "zhushu": "𠂻，中也。𠂻，音忠，或丁仲切。下同。"
                },
                {
                    "paragraph": "使皆降心以相從也。不有居者，誰守社稷？”不有行者，誰扞牧圉？",
                    "zhushu": "牛曰牧，馬曰圉。扞，戸旦切。牧，音目。"
                },
                {
                    "paragraph": "不協之故，用昭乞盟于爾大神，以誘天衷。自今日以往，旣盟之後，行者無保其力，居者無懼其罪。有渝此盟，以相及也。",
                    "zhushu": "以惡相及。"
                },
                {
                    "paragraph": "明神先君，是紏是殛。”國人聞此盟也，而後不貳。",
                    "zhushu": "傳言叔武之賢，寗俞之忠，衛侯所以書復歸。"
                },
                {
                    "paragraph": "衛侯先期入，",
                    "zhushu": "不信叔武。先，悉薦切。"
                },
                {
                    "paragraph": "寗子先長牂守門，以爲使也，與之乗而入。",
                    "zhushu": "長牂，衛大夫。寗子患公之欲速，故先入，欲安喻國人。牂，子郎切。使，所吏切。"
                },
                {
                    "paragraph": "公子歂犬，華仲前驅。",
                    "zhushu": "衛侯遂驅，奄寗子未備。二子，衛大夫。歂，市專切。華，戸化切，又如字。"
                },
                {
                    "paragraph": "叔武將沐，聞君至，喜，捉髮走出，前驅射而殺之。公知其無罪也，枕之股而哭之。",
                    "zhushu": "公以叔武尸枕其股。射，食亦切。下注同。枕，支鴆切。注同。"
                },
                {
                    "paragraph": "歂犬走出，",
                    "zhushu": "手射叔武，故"
                },
                {
                    "paragraph": "公使殺之。元咺出奔晉。",
                    "zhushu": "元咺以衛侯驅入殺叔武，故至晉愬之。"
                },
                {
                    "paragraph": "城濮之戰，晉中軍風于澤，",
                    "zhushu": "牛馬因風而走，皆失之。"
                },
                {
                    "paragraph": "亡大斾之左旃。",
                    "zhushu": "大斾，旗名。繋旐曰斾，通帛曰旃。旃，章然切。爾雅云：因章曰旃。"
                },
                {
                    "paragraph": "祁瞞奸命，",
                    "zhushu": "掌此二事而不脩，爲奸軍今。”瞞，莫于切。奸，音干。"
                },
                {
                    "paragraph": "司馬殺之，以徇于諸侯，使茅茷代之。師還。壬午，濟河。舟之僑先歸，士會攝右。",
                    "zhushu": "權代舟之僑也。士㑹，隨武子，士蔿之孫。筏，扶廢切。僑，其驕切。"
                },
                {
                    "paragraph": "秋七月丙申，振旅，愷以入于晉，",
                    "zhushu": "愷，樂也。愷，開在切。樂，音洛。"
                },
                {
                    "paragraph": "獻俘授馘，飲至大賞，",
                    "zhushu": "授，數也。獻楚俘於廟。馘，古獲切。數，色主切。"
                },
                {
                    "paragraph": "徵會討貳，",
                    "zhushu": "徵召諸侯，將冬會于温。"
                },
                {
                    "paragraph": "殺舟之僑以徇于國，民於是大服。",
                    "zhushu": ""
                },
                {
                    "paragraph": "君子謂：“文公其能刑矣，三罪而民服。",
                    "zhushu": "三罪，顚頡、祁瞒、舟之僑。"
                },
                {
                    "paragraph": "詩云：“惠此中國，以綏四方。”不失賞刑之謂也。”",
                    "zhushu": "詩大雅。言賞刑不失，則中國受惠，四方安靖。"
                },
                {
                    "paragraph": "○冬，會于温，討不服也。",
                    "zhushu": "討衛、許，"
                },
                {
                    "paragraph": "衛侯與元咺訟，",
                    "zhushu": "爭殺叔武事。"
                },
                {
                    "paragraph": "寗武子爲輔，鍼莊子爲坐，士榮爲大士。",
                    "zhushu": "大士，治獄官也。周禮：命夫命婦不躬坐獄訟。元咺又不宜與其君對坐，故使鍼莊子爲主，又使衛之忠臣及其獄官質正元咺。傳曰：王叔之宰與伯輿之大夫坐獄於王庭，各不身親，蓋今長吏有罪，先驗吏卒之義。鍼，其廉切。坐，如字，或一音才卧切。長，丁丈切。卒，子忽切。"
                },
                {
                    "paragraph": "衛侯不勝。",
                    "zhushu": "三子辭屈，"
                },
                {
                    "paragraph": "殺士榮，刖鍼莊子，謂寗俞忠而免之。執衛侯，歸之于京師，寘諸深室。",
                    "zhushu": "深室，别爲囚室。肘，音月，又五刮切。寘，之䜴切。"
                },
                {
                    "paragraph": "寗子職納橐饘焉。",
                    "zhushu": "寗俞以君在幽隘，故親以衣食爲己職。槖，衣囊。饘，麋也。言其忠至，所慮者深。橐，音託。饘，之然切。隘，於賣切。囊，乃郎切。麋，亡皮切。"
                },
                {
                    "paragraph": "元咺歸于衛，立公子瑕。",
                    "zhushu": "瑕，衛公子適。適，音的。"
                },
                {
                    "paragraph": "○是會也，晉侯召王，以諸侯見，且使王狩。",
                    "zhushu": "晉侯大合諸侯，而欲尊事天子以爲名義。自嫌強大，不敢朝周，喻王出狩，因得盡羣臣之禮，皆譎而不正之事。見，賢遍切。"
                },
                {
                    "paragraph": "仲尼曰：“以臣召君，不可以訓。故書曰：“天王狩于河陽。”言非其地也，",
                    "zhushu": "使若天王自狩以失地，故書河陽，實以屬晉，非王狩地。"
                },
                {
                    "paragraph": "且明德也。",
                    "zhushu": "隱其召君之闕，欲以明晉之功德。河陽之狩，趙盾之弒，泄冶之罪，皆違凡變例，以起大義危疑之理，故特稱仲尼以明之。弒，音試。泄，息列切。冶，音也。危疑，如字。一本危作佹，九委切。"
                },
                {
                    "paragraph": "壬申，公朝于王所。",
                    "zhushu": "執衛侯，經在朝王下，傳在上者，告執晚"
                },
                {
                    "paragraph": "丁壬，諸侯圍許。",
                    "zhushu": "十月十五日。有日無月。"
                },
                {
                    "paragraph": "晉侯有疾，曹伯之豎侯獳貨筮史，",
                    "zhushu": "賢，掌通内外者。史，晉史。"
                },
                {
                    "paragraph": "使曰以曹爲解。",
                    "zhushu": "以滅曹爲解故。解，户賣切，注同。又古買切。"
                },
                {
                    "paragraph": "“齊桓公爲㑹而封異姓，",
                    "zhushu": "封邢、衛。"
                },
                {
                    "paragraph": "今君爲會而滅同姓。曹叔振鐸，文之昭也。",
                    "zhushu": "叔振鐸，曹始封君，丈王之子。鐸，待洛切。"
                },
                {
                    "paragraph": "先君唐叔，武之穆也。且合諸侯而滅兄弟，非禮也。與衛偕命，",
                    "zhushu": "私許復曹、衛，"
                },
                {
                    "paragraph": "而不與偕復，非信也。同罪異罰，非刑也。",
                    "zhushu": "衛已復故。"
                },
                {
                    "paragraph": "禮以行義，信以守禮，刑以正邪，舍此三者，君將若之何？”公說，復曹伯。遂會諸侯于許。",
                    "zhushu": ""
                },
                {
                    "paragraph": "晉侯作三行以禦狄。荀林父將中行，屠擊將右行，先蔑將左行。",
                    "zhushu": "晉置上、中、下三軍，今復增置三行，以辟天子六軍之名。三行無佐，疑大夫帥。邪，似嗟切。舎，音捨。說，音恱。行，戸郎切，下及注同。將，子匠切。屠，音徒。撃，古狄切，一音計。蔑，亡結切。復，扶又切。",
                    "type": 2
                },
                {
                    "paragraph": "經二十有九年，春，介葛盧來。",
                    "zhushu": "介，東夷國也，在城陽黔陬縣。葛盧，介君名也。不稱朝，不見公，且不能行朝禮。雖不見公，國賔禮之，故書。介，音界。黔，臣廉切，又音琴。陬，子侯切，又側留切。"
                },
                {
                    "paragraph": "公至自圍許。",
                    "zhushu": "無傳。"
                },
                {
                    "paragraph": "○夏，六月，會王人、晉人、宋人、齊人、陳人、蔡人、秦人盟于翟泉。",
                    "zhushu": "翟泉，今洛陽城内大倉西南池水也。魯侯諱盟天子大夫、諸侯大夫又違禮盟公侯，王子虎違禮下盟，故不言公會，又皆稱人。翟，直歷切。大倉，音泰。"
                },
                {
                    "paragraph": "○秋，大雨雹。",
                    "zhushu": "雨，于付切。"
                },
                {
                    "paragraph": "○冬，介葛盧來。",
                    "zhushu": "",
                    "type": 2
                },
                {
                    "paragraph": "傳二十九年，春，介葛盧來朝，舎于昌衍之上。",
                    "zhushu": "魯縣東南有昌平城。衍，以善切。"
                },
                {
                    "paragraph": "公在會，饋之芻米，禮也。",
                    "zhushu": "嫌公行不當致饋，故曰“禮也”。饋，其媿切。芻，初俱切。"
                },
                {
                    "paragraph": "○夏，公會王子虎、晉狐偃、宋公孫固、齊國歸父、陳轅濤塗、秦小子憖，盟于翟泉，㝷踐土之盟，且謀伐鄭也。",
                    "zhushu": "經書蔡人而傳無名氏，即微者。秦小子憖，在蔡下者，若宋向戍之後㑹。轅，音𡊮。濤，音桃。憖，魚覲切。向，式亮切。"
                },
                {
                    "paragraph": "卿不書，罪之也。",
                    "zhushu": "晉侯始霸，翼戴天子，諸侯輯睦，王室無虞。而王子虎下盟列國，以瀆大典，諸侯大夫上敵公侯，虧禮傷敎，故貶諸大夫，諱公與盟。輯，音集，又七入切。瀆，徒木切。上，時掌切，又如字。與，音預。"
                },
                {
                    "paragraph": "在禮，卿不會公、侯，會伯、子、男可也。",
                    "zhushu": "大國之卿，當小國之君，故可以㑹伯、子、男。諸卿之見貶，亦兼有此闕，故傳重發之。重，直用切。"
                },
                {
                    "paragraph": "○秋，大雨雹，爲災也。○",
                    "zhushu": ""
                },
                {
                    "paragraph": "冬，介葛盧來，以未見公故，復來朝。禮之，加燕好。",
                    "zhushu": "燕，燕禮也。好，好貨也。一歳再來，故加之。復，扶又切。好，呼報切。注同。"
                },
                {
                    "paragraph": "介葛盧聞牛鳴，曰：“是生三犧，皆用之矣，其音云。”問之而信。",
                    "zhushu": "傳言人聽或通鳥獸之情。犧，詐宜切。",
                    "type": 2
                },
                {
                    "paragraph": "經三十年，春，王正月。○夏，狄侵齊。○",
                    "zhushu": ""
                },
                {
                    "paragraph": "秋，衛殺其大夫元咺及公子瑕。",
                    "zhushu": "咺見殺稱名者，訟君求直，又先歸立公子瑕，非國人所與，罪之也。瑕立經年，未㑹諸侯，故不稱君。"
                },
                {
                    "paragraph": "衛侯鄭歸于衛。",
                    "zhushu": "魯爲之請，故從諸侯納之例。例在成十八年。爲，于僞切。"
                },
                {
                    "paragraph": "晉人、秦人圍鄭。",
                    "zhushu": "晉軍函陵，秦軍氾南，各使微者圍鄭，故稱人。函，音咸。汜，音凡，傳同。"
                },
                {
                    "paragraph": "介人侵蕭。",
                    "zhushu": "無傳。"
                },
                {
                    "paragraph": "○冬，天王使周公來聘。",
                    "zhushu": "周公，天子三公兼冡宰也。兼，如字，又經念切。"
                },
                {
                    "paragraph": "公子遂如京師，遂如晉。",
                    "zhushu": "如京師，報宰周公。",
                    "type": 2
                },
                {
                    "paragraph": "傳三十年，春，晉人侵鄭，以觀其可攻與否。狄閒晉之有鄭虞也，夏，狄侵齊。",
                    "zhushu": "齊，晉與國。間，間厠之間。"
                },
                {
                    "paragraph": "○晉侯使醫衍酖衛侯。",
                    "zhushu": "衍，醫名。晉侯實怨衛侯，欲殺而罪不及死，故使醫因治疾而加酖毒。衍，以善切。酖，音鴆。"
                },
                {
                    "paragraph": "寗俞貨醫，使薄其酖，不死。",
                    "zhushu": "寗侯視衛侯衣食，故得知之。"
                },
                {
                    "paragraph": "公爲之請，納玉於王與晉侯，皆十㲄。王許之。",
                    "zhushu": "雙玉曰㲄。公本與衛同好，故爲之請。爲，于僞切，及注同。㲄，音角。好，呼報切。"
                },
                {
                    "paragraph": "秋，乃釋衛侯。",
                    "zhushu": ""
                },
                {
                    "paragraph": "衛侯使賂周歂、冶廑，曰：“苟能納我，吾使爾爲卿。”",
                    "zhushu": "恐元咺距已，故賂周治。歂，市專切。冶，音也。廑，音覲，又音謹，人名也。漢書音義云：古勤字也。鄭氏音勤。"
                },
                {
                    "paragraph": "周、冶殺元咺及子適、子儀。",
                    "zhushu": "子儀，瑕母弟。不書殺，賤也。適，丁歷切。"
                },
                {
                    "paragraph": "公入，祀先君。周、冶旣服，將命，",
                    "zhushu": "服卿服，將入廟受命。"
                },
                {
                    "paragraph": "周歂先入，及門，遇疾而死。冶廑辭卿。",
                    "zhushu": "見周歂死而懼。"
                },
                {
                    "paragraph": "○九月甲午，晉侯、秦伯圍鄭，以其無禮於晉，",
                    "zhushu": "文公亡過鄭，鄭不禮之。過，古禾切。"
                },
                {
                    "paragraph": "且貳於楚也。晉軍函陵，秦軍氾南。",
                    "zhushu": "此東汜也，在熒陽中牟縣南。"
                },
                {
                    "paragraph": "佚之狐言於鄭伯曰：“國危矣，若使燭之武見秦君，師必退。”",
                    "zhushu": "佚之狐、燭之武，皆鄭大夫。佚，音逸。"
                },
                {
                    "paragraph": "公從之。辭曰：“臣之壯也，猶不如人，今老矣，無能爲也已。”公曰：“吾不能早用子，今急而求子，是寡人之過也。然鄭亡，子亦有不利焉。”許之。夜縋而出，",
                    "zhushu": "縋，縣城而下。縋，大僞切。縣，音𤣥。"
                },
                {
                    "paragraph": "見秦伯曰：“秦、晉圍鄭，鄭旣知亡矣。若亡鄭而有益於君，敢以煩執事。",
                    "zhushu": "執事，亦謂秦。"
                },
                {
                    "paragraph": "越國以鄙逺，君知其難也，",
                    "zhushu": "設得鄭以爲秦邊邑，則越晉而難保。"
                },
                {
                    "paragraph": "焉用亡鄭以陪鄰？",
                    "zhushu": "陪，益也。焉，於䖍切。下“焉取之”同。陪，蒲囬切。"
                },
                {
                    "paragraph": "鄰之厚，君之薄也。若舎鄭以爲東道主，行李之往來，共其乏困，",
                    "zhushu": "行李，使人。舍，音捨，又如字。共，音恭，本亦作“供”。使，所吏切。"
                },
                {
                    "paragraph": "君亦無所害。且君甞爲晉君賜矣，許君焦、瑕，朝濟而夕設版焉，君之所知也。",
                    "zhushu": "晉君，謂惠公也。焦、瑕，晉河外五城之二邑。朝濟河而夕設版築以距秦，言背秦之速。朝，如字，注同。版，音板。背，音佩。"
                },
                {
                    "paragraph": "夫晉何厭之有？旣東封鄭，又欲肆其西封，",
                    "zhushu": "封，疆也。肆，申也。厭，於鹽切。疆，居良切。"
                },
                {
                    "paragraph": "若不闕秦，將焉取之？闕秦以利晉，唯君圖之。”秦伯說，與鄭人盟，使杞子、逢孫、揚孫戍之，乃還。",
                    "zhushu": "三子，秦大夫，反爲鄭守。說，音恱。爲，于僞切。"
                },
                {
                    "paragraph": "子犯請擊之。公曰：“不可。微夫人之力不及此。",
                    "zhushu": "請撃秦也。夫人，謂秦穆公。夫，音扶，注同。"
                },
                {
                    "paragraph": "因人之力而敝之，不仁。失其所與，不知；以亂易整，不武。",
                    "zhushu": "秦、晉和整而還相攻，更爲亂也。知，音智。"
                },
                {
                    "paragraph": "吾其還也。”亦去之。",
                    "zhushu": ""
                },
                {
                    "paragraph": "初，鄭公子蘭出奔晉，",
                    "zhushu": "蘭，鄭穆公。"
                },
                {
                    "paragraph": "從於晉侯伐鄭。請無與圍鄭，許之，使待命于東。",
                    "zhushu": "晉東界。與，音預。"
                },
                {
                    "paragraph": "鄭石甲父、侯宣多逆以爲大子，以求成于晉，晉人許之。",
                    "zhushu": "二子，鄭大夫。言穆公所以立。"
                },
                {
                    "paragraph": "○冬，王使周公閱來聘，饗有昌歜、白、黒、形鹽。",
                    "zhushu": "昌歜，昌蒲𦵔。白，熬稻。黒，熬黍。形鹽，鹽形象虎。閱，音恱。歜，在感切。𦵔，莊居切。"
                },
                {
                    "paragraph": "辭曰：“國君，丈足昭也，武可畏也，則有備物之饗，以象其德；薦五味，羞嘉榖，鹽虎形，",
                    "zhushu": "嘉榖，熬稻黍也。以象其文也。鹽虎形，以象武也。"
                },
                {
                    "paragraph": "以獻其功。吾何以堪之？”○",
                    "zhushu": ""
                },
                {
                    "paragraph": "東門襄仲將聘于周，遂初聘于晉。",
                    "zhushu": "公旣命襄仲聘周，未行，故曰將。又命自周聘晉，故曰遂。自入春秋，魯始聘晉，故曰初。",
                    "type": 2
                },
                {
                    "paragraph": "經三十有一年，春，取濟西田。",
                    "zhushu": "晉分曹田以賜魯，故不繋曹。不用師徒，故曰取。"
                },
                {
                    "paragraph": "公子遂如晉。○",
                    "zhushu": ""
                },
                {
                    "paragraph": "夏，四月，四卜郊，不從，乃免牲，",
                    "zhushu": "龜曰卜。不從，不吉也。卜郊不吉，故免牲。免，猶縱也。"
                },
                {
                    "paragraph": "猶三望。",
                    "zhushu": "三望，分野之星。國中山川，皆因郊祀望而祭之。魯廢郊天，而修其小祀，故曰禉。猶者，可止之辭。分，抶問切。"
                },
                {
                    "paragraph": "○秋，七月。○冬，𣏌伯姫來求婦。",
                    "zhushu": "無傳。自爲其子成昏。爲，于僞切。"
                },
                {
                    "paragraph": "狄圍衞。十有二月，衛遷于帝丘。",
                    "zhushu": "辟狄難也。帝丘，今東郡濮陽縣，故帝顓頊之虚，故曰帝丘。難，乃且切。顓，音專。頊，許玉切。虚，起魚切。",
                    "type": 2
                },
                {
                    "paragraph": "傳三十一年，春，取濟西田，分曹地也。",
                    "zhushu": "二十八年，晉文討曹，分其地，竟界未定，至是乃以賜諸侯。竟，音境。"
                },
                {
                    "paragraph": "使臧文仲往，宿於重館。",
                    "zhushu": "高平方與縣西北有重郷城。重，直龍切，注同。方，音房。與，音預。"
                },
                {
                    "paragraph": "重館人告曰：“晉新得諸侯，必親其共。不速行，將無及也。”從之。分曹地，自洮以南，東傅于濟，盡曹地也。",
                    "zhushu": "文仲不書，請田而已，非聘享會同也。濟水自熒陽東過魯之西，至樂安入海。洮，吐刀切。傅，音附。盡，津忍切。樂，音洛。"
                },
                {
                    "paragraph": "襄仲如晉，拜曹田也。○",
                    "zhushu": ""
                },
                {
                    "paragraph": "夏，四月，四卜郊，不從，乃免牲，非禮也。",
                    "zhushu": "諸侯不得郊天，魯以周公故，得用天子禮樂，故郊爲魯常祀。"
                },
                {
                    "paragraph": "猶三望，亦非禮也。禮，不卜常祀，",
                    "zhushu": "必其時"
                },
                {
                    "paragraph": "而卜其牲曰",
                    "zhushu": "“卜”。牲與日，知吉凶。"
                },
                {
                    "paragraph": "牛，卜日曰牲。",
                    "zhushu": "旣得吉日，則牛改名曰“牲”。"
                },
                {
                    "paragraph": "牲成而卜郊，上怠慢也。",
                    "zhushu": "怠於古典，慢瀆龜䇿。"
                },
                {
                    "paragraph": "望，郊之細也，不郊，亦無望可也。○",
                    "zhushu": ""
                },
                {
                    "paragraph": "秋，晉蒐于清原，作五軍以禦狄。",
                    "zhushu": "二十八年，晉作三行，今罷之，更爲上下新軍。河東聞喜縣北有清原。行，戸郎切。"
                },
                {
                    "paragraph": "趙衰爲卿。",
                    "zhushu": "二十七年，命趙衰爲卿，讓於欒枝。今始從原大夫爲新軍帥。帥，所𩔖切。"
                },
                {
                    "paragraph": "○冬，狄圍衛，衛遷于帝丘，卜曰三百年。",
                    "zhushu": ""
                },
                {
                    "paragraph": "衛成公夢康叔曰：“相奪子享。”",
                    "zhushu": "相，夏后啓之孫，居帝丘。享，祭也。曰，音越。或人實切，非也。相，息亮切。注及下同。夏，戸雅切，下同。"
                },
                {
                    "paragraph": "公命祀相。寗武子不可，曰：“鬼神非其族𩔖，不歆其祀。",
                    "zhushu": "歆，猶饗也。歆，許金切。"
                },
                {
                    "paragraph": "𣏌鄫何事？",
                    "zhushu": "言𣏌鄫夏後，自當祀相。"
                },
                {
                    "paragraph": "相之不享於此乆矣，非衛之罪也，",
                    "zhushu": "言帝丘乆不祀相，非衛所絶。"
                },
                {
                    "paragraph": "不可以間成王、周公之命祀。",
                    "zhushu": "諸侯受命，各有常祀。間，間厠之間。"
                },
                {
                    "paragraph": "請改祀命。”",
                    "zhushu": "改祀相之命。"
                },
                {
                    "paragraph": "○鄭洩駕惡公子瑕，鄭伯亦惡之，故公子瑕出奔楚。",
                    "zhushu": "瑕，文公子。傳爲納瑕張本。洩駕，亦鄭大夫。隱五年洩駕，距此九十年，疑非一人。惡，烏路切，下同。",
                    "type": 2
                },
                {
                    "paragraph": "經三十有二年，春，王正月。○",
                    "zhushu": ""
                },
                {
                    "paragraph": "夏，四月，己丑，鄭伯捷卒。",
                    "zhushu": "無傳。文公也。三同盟。捷，在接切。"
                },
                {
                    "paragraph": "衛人侵狄。",
                    "zhushu": "報前年狄圍衛。"
                },
                {
                    "paragraph": "○秋，衛人及狄盟。",
                    "zhushu": "不地者，就狄廬帳盟。廬，力於切。帳，張亮切。"
                },
                {
                    "paragraph": "○冬，十有二月，己卯，晉侯重耳卒。",
                    "zhushu": "同盟踐土、狄泉。",
                    "type": 2
                },
                {
                    "paragraph": "傳三十二年，春，楚𨷵章請平于晉，晉陽處父報之，晉、楚始通。",
                    "zhushu": "陽處父，晉大夫。晉、楚自春秋以來始交使命爲和同。使，所吏切。"
                },
                {
                    "paragraph": "○夏，狄有亂。衛人侵狄，狄請平焉。秋，衛人及狄盟。○",
                    "zhushu": ""
                },
                {
                    "paragraph": "冬，晉文公卒。庚辰，將殯于曲沃，",
                    "zhushu": "殯，窆棺也。曲沃有舊宫焉。窆，彼驗切。一本作塗。"
                },
                {
                    "paragraph": "出絳，柩有聲如牛。",
                    "zhushu": "如牛呴聲。柩，其救切。禮云：在牀曰尸，在棺曰柩。呴，呼口切。"
                },
                {
                    "paragraph": "卜偃使大夫拜，曰：“君命大事：將有西師過軼我，擊之，必大捷焉。”",
                    "zhushu": "聲自柩出，故曰君命。大事，戎事也。卜偃聞秦密謀，故因柩聲以正衆心。過，古禾切，又古卧切。軼，直結切，又音逸。"
                },
                {
                    "paragraph": "杞子自鄭使告于秦",
                    "zhushu": "三十年，秦使大夫杞子戍鄭。"
                },
                {
                    "paragraph": "曰：“鄭人使我掌其北門之管，",
                    "zhushu": "管，籥也。籥，餘若切。"
                },
                {
                    "paragraph": "若潛師以來，國可得也。”穆公訪諸蹇叔。蹇叔曰：“勞師以襲逺，非所聞也。”",
                    "zhushu": "蹇叔，秦大夫。蹇，紀輦切。"
                },
                {
                    "paragraph": "師勞力竭，逺主備之，無乃不可乎？師知所爲，鄭必知之。勤而無所，必有悖心。",
                    "zhushu": "將害良善。悖，必内切。"
                },
                {
                    "paragraph": "且行千里，其誰不知？”公辭焉。",
                    "zhushu": "辭，不受其言。"
                },
                {
                    "paragraph": "召孟明、西乞、白乙，使出師於東門之外。",
                    "zhushu": "孟明，百里孟明視。西乞，西乞術。白乙，白乙丙。"
                },
                {
                    "paragraph": "蹇叔哭之，曰：“孟子，吾見師之出而不見其入也。”公使謂之曰：“爾何知？中壽，爾墓之木拱矣。”",
                    "zhushu": "合手曰拱。言其過老，悖不可用。孟子，本或作孟𠔃。壽，音授，又如字。拱，九勇切。"
                },
                {
                    "paragraph": "蹇叔之子與師，哭而送之，曰：“晉人禦師必於殽。",
                    "zhushu": "殽在𢎞農澠池縣西。殽，本又作崤，戸交切。劉昌宗音豪。澠，緜善切。與，羊恕切。"
                },
                {
                    "paragraph": "殽有二陵焉，",
                    "zhushu": "大阜曰陵。"
                },
                {
                    "paragraph": "其南陵，夏后臯之墓也；",
                    "zhushu": "臯，夏桀之祖父。夏，戸雅切。臯，古刀切。"
                },
                {
                    "paragraph": "其北陵，文王之所辟風雨也。",
                    "zhushu": "此道在二殽之間南谷中，谷深委曲，兩山相嶔，故可以辟風雨。古道由此。魏武帝西討巴、漢，惡其險而更開北山高道。辟，音避。谷，古木切，又音欲。嶔，許金切，又音欽，本或作嵐，力含切。惡，烏路切。"
                },
                {
                    "paragraph": "必死是閒，",
                    "zhushu": "以其深險故。"
                },
                {
                    "paragraph": "余收爾骨焉。”秦師遂東。",
                    "zhushu": "爲明年晉敗秦于殽傳。爲，于僞切。",
                    "type": 2
                },
                {
                    "paragraph": "經三十有三年，春，王二月，秦人入滑。",
                    "zhushu": "滅而書“入”，不能有其地。"
                },
                {
                    "paragraph": "齊侯使國歸父來聘。○",
                    "zhushu": ""
                },
                {
                    "paragraph": "夏，四月，辛巳，晉人及姜戎敗秦師于殽。",
                    "zhushu": "晉侯諱背喪用兵，故通以賤者告。姜戎，姜姓之戎，居晉南鄙，戎子駒支之先也。晉人角之，諸戎掎之，不同陳，故言“及”。背，音偑。掎，居綺切。陳，直覲切。"
                },
                {
                    "paragraph": "癸巳，葬晉文公。狄侵齊。公伐邾，取訾婁。",
                    "zhushu": ""
                },
                {
                    "paragraph": "秋，公子遂帥師伐邾。晉人敗狄，干箕。",
                    "zhushu": "大原陽邑縣南有箕城。郤缺稱人者，未爲卿。"
                },
                {
                    "paragraph": "○冬，十月，公如齊。",
                    "zhushu": ""
                },
                {
                    "paragraph": "十有二月，公至自齊。乙巳，公薨于小寢。",
                    "zhushu": "小寢，內寢也。乙巳，十一月十二日，經書十二月，誤。"
                },
                {
                    "paragraph": "○隕霜不殺草，李、梅實。",
                    "zhushu": "無傳。書時失也。周十一月，今九月。霜當微而重，重而不能殺草，所以爲災。隕，于敏切。"
                },
                {
                    "paragraph": "○晉人、陳人、鄭人伐許。",
                    "zhushu": "",
                    "type": 2
                },
                {
                    "paragraph": "傳三十三年，春，秦師過周北門，左右免胄而下。",
                    "zhushu": "王城之比門。胄，兠鍪。兵車非大將，御者在中，故左右下，御不下。胄，直救切。兠，丁侯切。鍪，亡侯切。將，子匠切。"
                },
                {
                    "paragraph": "超乗者三百乗。王孫滿尚幼，觀之，言於王曰：“秦師輕而無禮，必敗。",
                    "zhushu": "謂過天子門，不卷甲求兵，超乗示勇。乗，䋲證切。下及注皆同。輕，遣政切。下同。"
                },
                {
                    "paragraph": "輕則寡謀，無禮則脫。",
                    "zhushu": "脫，易也。脫，他活切。易，以䜴切。"
                },
                {
                    "paragraph": "入險而脫，又不能謀，能無敗乎？”",
                    "zhushu": ""
                },
                {
                    "paragraph": "及滑，鄭商人弦髙將市於周，遇之。以乗韋先，牛十二犒師，",
                    "zhushu": "商，行賈也。乗，四韋。先韋乃入牛。古者將獻遺於人，必有以先之。先，悉薦切。注“有以先之”同。犒，告報切。賈，音古。遺，唯季切。"
                },
                {
                    "paragraph": "曰：“寡君聞吾子將歩師出於敝邑，敢犒從者。”不腆敝邑，爲從者之淹，居則具一日之積，",
                    "zhushu": "賟，厚也。淹，乆也。積，芻米、菜、薪。步師，歩猶行也。從，才用切，下同。腆，他典切。爲，于僞切，下“爲吾子”同。積，子賜切。注同。"
                },
                {
                    "paragraph": "行則備一夕之衛。”且使遽告于鄭。",
                    "zhushu": "遽，傳車。遽，其據切。傳，張戀切。"
                },
                {
                    "paragraph": "鄭穆公使視客館，",
                    "zhushu": "視秦三大夫之舎。"
                },
                {
                    "paragraph": "則束載、厲兵、秣馬矣。",
                    "zhushu": "嚴兵待秦師。秣，音末，榖馬也。說文作䬴，云：“食馬榖也。”"
                },
                {
                    "paragraph": "使皇武子辭焉，曰：“吾子淹乆於敝邑，唯是脯資餼牽竭矣。",
                    "zhushu": "資，糧也。生曰餼。牽，謂牛、羊、豕。餼，許氣切。牲腥曰“餼”，牲生曰“牽”。"
                },
                {
                    "paragraph": "爲吾子之將行也，",
                    "zhushu": "示知其情。"
                },
                {
                    "paragraph": "鄭之有原圃，猶秦之有具囿也。",
                    "zhushu": "原圃、具囿，皆囿名。圃，布古切。"
                },
                {
                    "paragraph": "吾子取其麋鹿，以閒敝邑，若何？”",
                    "zhushu": "使秦戌自取麋鹿以爲行資，令敝邑得閒睱。若何，猶如何。熒陽中牟縣西有圃田澤。麋，亡悲切。閒，音閑，注同。令，力呈切。"
                },
                {
                    "paragraph": "杞子奔齊，逢孫、揚孫奔宋。",
                    "zhushu": ""
                },
                {
                    "paragraph": "孟明曰：“鄭有備矣，不可冀也。攻之不克，圍之不繼，吾其還也。”滅滑而還。○",
                    "zhushu": ""
                },
                {
                    "paragraph": "齊國莊子來聘，自郊勞至于贈賄，禮成而加之以敏。",
                    "zhushu": "迎來曰郊勞，送去曰贈賄。敏，蕃當於事。勞，力報切。注同。賄，呼罪切。當，丁浪切，又如字。"
                },
                {
                    "paragraph": "臧文仲言於公曰：“國子爲政，齊猶有禮，君其朝焉。臣聞之：服於有禮，社稷之衛也。”",
                    "zhushu": "爲公如齊傳。"
                },
                {
                    "paragraph": "○晉原軫曰：“秦違蹇叔，而以貪勤民，天奉我也。",
                    "zhushu": "奉，與也。奉，扶用切。注及下同。"
                },
                {
                    "paragraph": "奉不可失，敵不可縱。縱敵患生，違天不祥。必伐秦師。”欒枝曰：“未報秦施而伐其師，其爲死君乎？”",
                    "zhushu": "言以君死，故忘秦施。縱，子用切，下同。施，始䜴切，注及下同。"
                },
                {
                    "paragraph": "先軫曰：“秦不哀吾喪而伐吾同姓，秦則無禮，何施之爲？",
                    "zhushu": "言秦以無禮加己，施不足顧。"
                },
                {
                    "paragraph": "吾聞之，一日縱敵，數世之患也。謀及子孫，可謂死君乎？”",
                    "zhushu": "言不可謂背君。數，所主切。背，音佩。"
                },
                {
                    "paragraph": "遂發命，遽興姜戎。子墨衰絰，",
                    "zhushu": "晉文公未葬，故襄公稱“子”。以凶服從戎，故墨之。衰，七雷切。絰，直結切。"
                },
                {
                    "paragraph": "梁𢎞御戎，萊駒爲右。",
                    "zhushu": ""
                },
                {
                    "paragraph": "夏四月辛巳，敗秦師于殽，獲百里孟明視、西乞術、白乙丙以歸。遂墨以葬文公。晉於是始墨。",
                    "zhushu": "後遂常以爲俗，記禮所由變。萊，音來。"
                },
                {
                    "paragraph": "文嬴請三帥，",
                    "zhushu": "文嬴，晉文公始適秦，秦穆公所妻夫人，襄公嫡母。三帥，孟明等。嬴，音盈。帥，所𩔖切。注同。妻，七計切。嫡，丁歷切。"
                },
                {
                    "paragraph": "曰：“彼實構吾二君，寡君若得而食之，不厭，君何辱討焉？”使歸就戮于秦，以逞寡君之志，若何？”公許之。先軫朝，問秦囚。公曰：“夫人請之，吾舎之矣。”先軫怒曰：“武夫力而拘諸原，婦人暫而免諸國，",
                    "zhushu": "暫，猶卒也。厭，於豔切，又於鹽切。戮，音六。逞，勑領切。拘，音俱。卒，寸忽切。"
                },
                {
                    "paragraph": "墮軍實而長宼讎，亡無日矣。”",
                    "zhushu": "墮，毁也。墮，許規切。長，丁丈切。"
                },
                {
                    "paragraph": "不顧而唾。公使陽處父追之，及諸河，則在舟中矣。釋左驂，以公命贈孟明。",
                    "zhushu": "欲使還拜謝，因而執之。唾，他卧切。驂，七南切。"
                },
                {
                    "paragraph": "孟明稽首曰：“君之惠，不以纍臣釁鼔，",
                    "zhushu": "纍，囚繫也。殺人以血塗鼔，謂之釁鼓。纍，律追切。釁，許覲切。"
                },
                {
                    "paragraph": "使歸就戮于秦，寡君之以爲戮，死且不朽。若從君惠而免之，三年將拜君賜。”",
                    "zhushu": "意欲報伐晉。"
                },
                {
                    "paragraph": "秦伯素服郊次，",
                    "zhushu": "待之於郊。"
                },
                {
                    "paragraph": "郷師而哭，曰：“孤違蹇叔，以辱二三子，孤之罪也。不替孟明，孤之過也。大夫何罪？且吾不以一眚掩大德。”",
                    "zhushu": "眚，過也。郷，許亮切。替，他計切。眚，所景切。掩，於檢切。"
                },
                {
                    "paragraph": "○狄侵齊，因晉喪也。○",
                    "zhushu": ""
                },
                {
                    "paragraph": "公伐邾，取訾婁，以報升陘之役。",
                    "zhushu": "在二十二年。"
                },
                {
                    "paragraph": "邾人不設備。秋，襄仲復伐邾。",
                    "zhushu": "魯亦因晉喪以陵小國。復，扶又切。"
                },
                {
                    "paragraph": "○狄伐晉，及箕。八月戊子，晉侯敗狄于箕。郤缺獲白狄子。",
                    "zhushu": "白狄，狄别種也。故西河郡有白部胡。箕，音基。種，章勇切。"
                },
                {
                    "paragraph": "先軫曰：“匹夫逞志於君",
                    "zhushu": "謂不顧而唾。"
                },
                {
                    "paragraph": "而無討，敢不自討乎？”免胄入狄師，死焉。狄人歸其元，",
                    "zhushu": "元，首。"
                },
                {
                    "paragraph": "面如生。",
                    "zhushu": "言其有異於人。"
                },
                {
                    "paragraph": "初，臼季使，過冀，見冀缺耨，其妻饁之，",
                    "zhushu": "臼季，胥臣也。冀，晉邑。耨，鋤也。野饋曰饁。臼，其九切。使，所吏切。過，古禾切。耨，乃豆切。饁，于輒切；字林，于劫切。鋤，本又作銀，仕居切。饋，其位切，餉也。"
                },
                {
                    "paragraph": "敬，相待如賔。與之歸，言諸文公曰：“敬，德之聚也。能敬必有德。德以治民，君請用之。臣聞之：出門如賔，",
                    "zhushu": "如見大賔，"
                },
                {
                    "paragraph": "承事如祭，",
                    "zhushu": "常謹敬也。”"
                },
                {
                    "paragraph": "仁之則也。”公曰：“其父有罪，可乎？”",
                    "zhushu": "缺父冀芮欲殺文公，在二十四年。芮，如銳切。殺，音試，或如字。"
                },
                {
                    "paragraph": "對曰：“舜之罪也殛鯀，其舉也興禹。",
                    "zhushu": "禹，鯀子。殛，經力切，誅也。鯀，古本切。"
                },
                {
                    "paragraph": "管敬仲，桓之賊也，實相以濟。康誥曰：“父不慈，子不不祗，兄不友，弟不共，不相及也。”",
                    "zhushu": "康誥，周書。袛，敬也。相，息亮切。共，音恭。"
                },
                {
                    "paragraph": "詩曰：“采葑采菲，無以下體。”君取節焉可也。”",
                    "zhushu": "詩國風也。葑菲之葉，上善下惡，食之者不以其惡而弃其善。言可取其善節。葑，芳逢切。菲，芳匪切。"
                },
                {
                    "paragraph": "文公以爲下軍大夫。反自箕，襄公以三命命先且居將中軍，",
                    "zhushu": "且居，先軫之子，其父死敵，故進之。且，子徐切。將，子匠切。"
                },
                {
                    "paragraph": "以再命命先茅之縣賞胥臣，曰：“舉郤缺，子之功也。”",
                    "zhushu": "先茅絶後，故取其縣以賞胥臣。"
                },
                {
                    "paragraph": "以一命命郤缺爲卿，復與之冀，",
                    "zhushu": "還其父故邑。復，扶又切，又音服。"
                },
                {
                    "paragraph": "亦未有軍行。",
                    "zhushu": "雖登卿位，未有軍列。行，戸剛切。"
                },
                {
                    "paragraph": "○冬，公如齊，朝，且弔有狄師也。反，薨于小寢，即安也。",
                    "zhushu": "小寢，夫人寢也。譏公就所安，不終于路寢。"
                },
                {
                    "paragraph": "○晉、陳、鄭伐許，討其貳於楚也。",
                    "zhushu": ""
                },
                {
                    "paragraph": "楚令尹子上侵陳、蔡。陳、蔡成，遂伐鄭，將納公子瑕。",
                    "zhushu": "三十一年，瑕奔楚。"
                },
                {
                    "paragraph": "門于桔柣之門，瑕覆于周氏之汪。",
                    "zhushu": "車傾覆池水中。桔，戸結切。秩，大結切。覆，芳服切。注同。汪，烏黃切。"
                },
                {
                    "paragraph": "外僕髠屯禽之以獻。",
                    "zhushu": "殺瑕以獻鄭伯。髠，苦門切。屯，徒門切。"
                },
                {
                    "paragraph": "文夫人斂而葬之鄶城之下。",
                    "zhushu": "鄭文公夫人也。鄶城，故鄶國，在榮陽密縣東北。傳言穆公所以遂有國。歛，力豔切。鄶，古外切。"
                },
                {
                    "paragraph": "○晉陽處父侵蔡，楚子上救之，與晉師夾泜而軍。",
                    "zhushu": "泜水，出魯陽縣，東經襄城定陵入汝。夾，古洽切，一音古協切。泜，音雉，又直里切，王又徒死切。"
                },
                {
                    "paragraph": "陽子患之，使謂子上曰：“吾聞之，“丈不犯順，武不違敵”。子若欲戰，則吾退舎，子濟而陳，",
                    "zhushu": "欲辟楚，使渡成陳而後戰。陳，直覲切。注同。"
                },
                {
                    "paragraph": "遲速唯命，不然，紓我。",
                    "zhushu": "紓，緩也。紓，音舒，一音直吕切。"
                },
                {
                    "paragraph": "老師費財，亦無益也。”",
                    "zhushu": "師久爲老。費，芳味切。"
                },
                {
                    "paragraph": "乃駕以待。子上欲涉，大孫伯曰：“不可。晉人無信，半渉而薄我，悔敗何及？不如紓之。”乃退舎。",
                    "zhushu": "楚退，欲使晉渡。"
                },
                {
                    "paragraph": "陽子宣言曰：“楚師遁矣。”遂歸。楚師亦歸。",
                    "zhushu": ""
                },
                {
                    "paragraph": "大子商臣譖子上曰：“受晉賂而辟之，楚之恥也，罪莫大焉。”王殺子上。",
                    "zhushu": "商臣怨子上止王立己，故𧮂之。遁，徒困切。"
                },
                {
                    "paragraph": "○葬僖公，緩",
                    "zhushu": "文公元年經書“四月葬僖公”。僖公實以今年十一月薨，并閏七月乃葬，故傳云“緩”。自此以下，遂因說作主祭祀之事，文相次也。皆當次在經葬僖公下，今在此，簡編倒錯。編，必連切，又音布干切。倒，丁老切。"
                },
                {
                    "paragraph": "作主，非禮也。",
                    "zhushu": "文二年乃作主，遂因葬文通譏之。"
                },
                {
                    "paragraph": "凡君薨，卒哭而祔，祔而作主，特祀於主，",
                    "zhushu": "旣葬反虞則免喪，故曰“卒哭”，哭止也。以新死者之神祔之於祖，尸柩已逺，孝子思慕，故造木主，立几筵，馬特用喪禮祭祀於寢，不同之於宗廟。言“凡君”者，謂諸侯以上，不通於卿大夫。祔，音附。上，時掌切。"
                },
                {
                    "paragraph": "烝、甞、禘於廟。",
                    "zhushu": "冬祭曰烝，秋祭曰甞。新主旣立，特祀於寝，則宗廟四時常祀自如舊也。三年禮畢，又大禘，乃皆同於吉。烝，之承切。禘，大計切。"
                }
            ]
        },
        {
            "name": "文公上第八",
            "paragraphs": [
                {
                    "paragraph": "文公上第八",
                    "zhushu": "釋丈丈公名興，僖公子，母聲姜。謚法：慈惠愛民曰“文”，忠信接禮曰文。",
                    "type": 1
                },
                {
                    "paragraph": "經元年，春，王正月，公即位。",
                    "zhushu": "無傳。先君未葬而公即位，不可嚝年無君。"
                },
                {
                    "paragraph": "○二月，癸亥，日有食之。",
                    "zhushu": "無傳。癸亥，月一日。不書朔，官失之。"
                },
                {
                    "paragraph": "○天王使叔服來會葬。",
                    "zhushu": "叔，氏；服，字。諸侯喪，天子使大夫㑹葬，禮也。"
                },
                {
                    "paragraph": "○夏，四月，丁巳，葬我君僖公。",
                    "zhushu": "七月而葬，緩。"
                },
                {
                    "paragraph": "○天王使毛伯來錫公命。",
                    "zhushu": "毛，國；伯，爵。諸侯爲王卿士者。諸侯即位，天子腸以命圭合瑞爲信。僖十一年“王賜晉侯命”，亦其比也。錫，星歷切。比，必利切，例也，又如字。"
                },
                {
                    "paragraph": "○晉侯伐衛。",
                    "zhushu": "晉襄公先告諸侯而伐衛，雖大夫親伐而稱“晉侯”，從告辭也。"
                },
                {
                    "paragraph": "○叔孫得臣如京師。",
                    "zhushu": "得臣，叔牙之孫。"
                },
                {
                    "paragraph": "○衛人伐晉。",
                    "zhushu": "衛孔達爲政，不共盟主，興兵鄰國，受計喪邑，故貶稱“人”。喪，息浪切。"
                },
                {
                    "paragraph": "○秋，公孫敖會晉侯于戚。",
                    "zhushu": "戚，衛邑，在頓丘衛縣西。禮，卿不會公侯。而春秋魯大夫皆不貶者，體例已舉，故據用魯史成文而已。內稱“公”，卒稱“薨”，皆用魯史。"
                },
                {
                    "paragraph": "○冬，十月，丁未，楚丗子商臣弑其君頵。",
                    "zhushu": "商臣，穆王也。弒君例在宣四年。頵，憂倫切，又丘倫切。"
                },
                {
                    "paragraph": "○公孫敖如齊。",
                    "zhushu": "傳例曰：始聘焉，禮也。",
                    "type": 2
                },
                {
                    "paragraph": "傳元年，春，王使内史叔服來會葬。公孫敖聞其能相人也，",
                    "zhushu": "公孫敖，魯大夫慶父之子。相，息亮切。"
                },
                {
                    "paragraph": "見其二子焉。叔服曰：“榖也食子，難也收子。",
                    "zhushu": "榖，文伯。難，惠叔。食子，奉祭祀供養者也。收子，葬子身也。見，賢遍切，下注“孤見”同。食，音嗣，注同。難，乃多切，又如字。併，俱用切。養，餘亮切。"
                },
                {
                    "paragraph": "榖也豐下，必有後於魯國。”",
                    "zhushu": "豐下，蓋面方。爲八年公孫敖奔莒傳。"
                },
                {
                    "paragraph": "○於是閏三月，非禮也。",
                    "zhushu": "於歷法，閏當在僖公末年，誤於今年三月置閏，蓋時達歷者所譏。"
                },
                {
                    "paragraph": "先王之正時也，履端於始，舉正於中，歸餘於終。",
                    "zhushu": "歩歷之始，以爲術之端首。朞之日三百六十有六日，日月之行，又有遲速，而必分爲十二月，舉中氣以正月有餘日則歸之於終，積而爲閏，故言歸餘於終。朞，居其切。"
                },
                {
                    "paragraph": "履端於始，序則不愆；",
                    "zhushu": "四時無愆過。愆，起䖍切。"
                },
                {
                    "paragraph": "舉正於中，民則不惑；",
                    "zhushu": "斗建不失其次，寒暑不失其常，故無疑惑。"
                },
                {
                    "paragraph": "歸餘於終，事則不悖。",
                    "zhushu": "四時得所，則事無悖亂。悖，必內切。"
                },
                {
                    "paragraph": "○夏，四月，丁巳，葬僖公。",
                    "zhushu": "傳皆不虚載經文，而此經孤見，知僖公末年傳宜在此下。"
                },
                {
                    "paragraph": "○王使毛伯衛來錫公命。",
                    "zhushu": "衛，毛伯字。釋文：一本作“毛伯衛來錫公命”，又作“天王使"
                },
                {
                    "paragraph": "叔孫得臣如周拜。",
                    "zhushu": "謝賜命。"
                },
                {
                    "paragraph": "○晉文公之季年，諸侯朝晉。衛成公不朝，使孔達侵鄭，伐緜、訾及匡。",
                    "zhushu": "孔逹，衛大夫。匡，在潁川新汲縣東北。訾，子斯切。伋，居及切。下同。"
                },
                {
                    "paragraph": "晉襄公旣祥，",
                    "zhushu": "諸侯雖諒闇，亦因祥祭爲位而哭。諒，音良，又音亮。"
                },
                {
                    "paragraph": "使告于諸侯而伐衛，及南陽。",
                    "zhushu": "今河内地。"
                },
                {
                    "paragraph": "先且居曰：“效尤，禍也。",
                    "zhushu": "尤衛不朝，故伐。今不朝王，是效衛致禍。時王在温，故勸之。且，子餘切。"
                },
                {
                    "paragraph": "請君朝王，臣從師。”晉侯朝王于温，先且居、胥臣伐衛。五月辛酉朔，晉師圍戚。六月戊戍，取之，獲孫昭子。",
                    "zhushu": "昭子，衛大夫，食戚邑。"
                },
                {
                    "paragraph": "衛人使告于陳。陳共公曰：“更伐之，我辭之。”",
                    "zhushu": "見伐求和，不競大甚。故使報伐，示已力足以距晉。共，音恭。更，古孟切，又音庚。大，音泰，又如字。"
                },
                {
                    "paragraph": "衛孔達帥師伐晉。君子以爲古。古者，越國而謀。",
                    "zhushu": "合古之道，而失今事霸王之禮，故國失其邑，身見執辱。"
                },
                {
                    "paragraph": "○秋，晉侯疆戚田，故公孫敖㑹之。",
                    "zhushu": "晉取衛田，正其疆界。疆，居良切。注同。"
                },
                {
                    "paragraph": "○初，楚子將以商臣爲大子，訪諸令尹子上。子上曰：“君之齒未也，",
                    "zhushu": "齒，年也。言尚少。少，詩照切。下文同。"
                },
                {
                    "paragraph": "而又多愛，黜乃亂也。楚國之舉，𢘆在少者。",
                    "zhushu": "舉，立也。"
                },
                {
                    "paragraph": "且是人也，蠭目而豺聲，忍人也，",
                    "zhushu": "能忍行不義。蠭，本又作𧊵，芳逢切。豺，仕皆切。"
                },
                {
                    "paragraph": "不可立也。”弗聽。旣，又欲立王子職而黜大子商臣。",
                    "zhushu": "職，商臣庶弟。"
                },
                {
                    "paragraph": "商臣聞之而未察，告其師潘崇曰：“若之何而察之？”潘崇曰：“享江芈而勿敬也。”",
                    "zhushu": "江芈，成王妹，嫁於江。芈，亡氏切。史記以爲成王妾。"
                },
                {
                    "paragraph": "從之。江芉怒曰：“呼，役夫！",
                    "zhushu": "呼，發聲也。役夫，賤者稱。呼，好賀切。注同。役夫，如字。稱，尺證切。"
                },
                {
                    "paragraph": "宜君王之欲殺女而立職也。”告潘崇曰：“信矣。”潘崇曰：“能事諸乎？”",
                    "zhushu": "問能事職不。女，音汝。"
                },
                {
                    "paragraph": "曰：“不能。”“能行乎？”曰：“不能。”“能行大事乎？”曰：“能。”",
                    "zhushu": "大事，謂弑君。弒，音申志切。一本無此注。"
                },
                {
                    "paragraph": "冬十月，以宫甲圍成王。",
                    "zhushu": "大子宫甲。僖二十八年，王以東宫卒從子玉，蓋取此宫甲。卒，子忽切。從，如字，又才用切。"
                },
                {
                    "paragraph": "王請食熊蹯而死，",
                    "zhushu": "熊掌難熟，冀乆將有外救。蹯，音煩。"
                },
                {
                    "paragraph": "弗聽。丁未，王縊。謚之曰靈，不瞑；曰成，乃瞑。",
                    "zhushu": "言其忍甚，未斂而加惡謚。瞑，亡丁切，又亡千切。斂，力驗切。"
                },
                {
                    "paragraph": "穆王立，以其爲大子之室與潘崇，使爲大師，且掌環列之尹。",
                    "zhushu": "環列之尹，宫衛之官，列兵而環王宫。大，音泰。環，如字，又音患。"
                },
                {
                    "paragraph": "○穆伯如齊，始聘焉，禮也。",
                    "zhushu": "穆伯，公孫敖。"
                },
                {
                    "paragraph": "凡君即位，卿出並聘，踐脩舊好，要結外援，",
                    "zhushu": "踐，猶履行也。好，呼報切，下同。要，於遙切。援，于眷切。"
                },
                {
                    "paragraph": "好事鄰國，以衛社稷，忠信、卑讓之道也。忠，德之正也；信，德之固也；卑讓，德之基也。",
                    "zhushu": "傳因此發凡，以明諸侯諒闇，則國事皆用吉禮"
                },
                {
                    "paragraph": "殽之役，",
                    "zhushu": "在僖三十三年。"
                },
                {
                    "paragraph": "晉人旣歸秦帥，秦大夫及左右皆言於秦伯曰：“是敗也，孟明之罪也，必殺之。”秦伯曰：“是孤之罪也。周芮良夫之詩曰：“大風有隧，貪人敗𩔖。",
                    "zhushu": "詩大雅。隧，蹊徑也。周大夫芮伯刺厲王，言貪人之敗善𩔖，若大風之行，毀壞衆物，所在成蹊徑。師，所𩔖切。芮，如銳切。詩大雅桑柔篇。隧，音遂。敗，必邁切，注同。蹊，音𠔃。徑，古定切。"
                },
                {
                    "paragraph": "聽言則對，誦言如醉。",
                    "zhushu": "言昏亂之君，不好典誦之言，聞之若醉；得道𦗟塗說之言，則喜而荅對。誦，似用切。昏，本亦作惛，音昏。"
                },
                {
                    "paragraph": "匪用其良，覆俾我悖。”",
                    "zhushu": "覆，反也。俾，使也。不用良臣之言，反使我爲悖亂。覆，芳服切。俾，本亦作卑，必爾切。注同。"
                },
                {
                    "paragraph": "是貪故也，孤之謂矣。孤實貪以禍夫子，夫子何罪？”復使爲政。",
                    "zhushu": "爲明年秦、晉戰彭衙傳。復，扶又切。",
                    "type": 2
                },
                {
                    "paragraph": "經二年，春，王二月，甲子，晉侯及秦師戰于彭衙，秦師敗績。",
                    "zhushu": "孟明名氏不見，非命卿也。大崩曰敗績。馮翊，郃陽縣西北有彭衙城。衙，音牙。見，賢遍切。郤，戸納切。"
                },
                {
                    "paragraph": "○丁丑，作僖公主。",
                    "zhushu": "主者，殷人以栢，周人以栗，三年喪終，則遷入於廟。"
                },
                {
                    "paragraph": "○三月，乙巳，及晉處父盟。",
                    "zhushu": "處父爲晉正卿，不能匡君以禮，而親與公盟，故貶其族。族去則非卿，故以微人常稱爲耦，以直厭不直。不地者，盟晉都。去，起吕切。稱，尺證切。厭，於渉切。"
                },
                {
                    "paragraph": "○夏，六月，公孫敖會宋公、陳侯、鄭伯、晉士縠，盟于垂隴。",
                    "zhushu": "垂隴，鄭地，熒陽縣東有隴城。士縠出盟諸侯，受成於衛，故貴而書名氏。縠，戸木切；本亦作“榖”，同。隴，力勇切。"
                },
                {
                    "paragraph": "○自十有二月不雨，至于秋七月。",
                    "zhushu": "無傳。周七月，今五月也。不雨足爲災，不書旱，五榖猶有收。收，如字，又乎又切。"
                },
                {
                    "paragraph": "○八月，丁卯，大事于大廟，躋僖公。",
                    "zhushu": "大事，褅也。躋，升也。僖公，閔公庶兄，繼閔而立，廟坐宜次閔下，今升在閔上，故書而譏之。時未應吉禘，而於大廟行之，其譏已明，徒以逆祀，故特大其事，異其文。大，音泰，注及傳大廟同。躋，子𠔃切。坐，才卧切，又如字。"
                },
                {
                    "paragraph": "○冬，晉人、宋人、陳人、鄭人伐秦。",
                    "zhushu": "四人皆卿，秦穆悔過，終用孟明，故貶四國大夫，以尊秦伯。"
                },
                {
                    "paragraph": "○公子遂如齊納幣。",
                    "zhushu": "傳曰：“禮也。”僖公喪終此年十一月，則納幣在十二月也。士昏六禮，其一納采。納徵始有𤣥緟束帛，諸侯則謂之納幣，其禮與士禮不同，蓋公爲大子時已行昏禮也。纁，許云切。",
                    "type": 2
                },
                {
                    "paragraph": "傳二年，春，秦孟明視帥師伐晉，以報殽之役。二月，晉侯禦之。先且居將中軍，趙衰佐之。",
                    "zhushu": "代郤溱。禦，魚吕切。將，子匠切。衰，初危切。溱，側巾切。"
                },
                {
                    "paragraph": "王官無地御戎，",
                    "zhushu": "代梁𢎞。"
                },
                {
                    "paragraph": "狐鞫居爲右。",
                    "zhushu": "鞫居，續𥳑伯。鞫，九六切。"
                },
                {
                    "paragraph": "甲子，及秦師戰于彭衙，秦師敗績。晉人謂秦“拜賜之師”。",
                    "zhushu": "以孟明言“三年將拜君賜”，故嗤之。嗤，尺之切。"
                },
                {
                    "paragraph": "戰於殽也，晉梁𢎞御戎，萊駒爲右。戰之明日，晉襄公縛秦囚，使萊駒以戈斬之。囚呼，萊駒失戈，狼瞫取戈以斬囚，禽之以從公乗，遂以爲右。箕之役，",
                    "zhushu": "箕役，在僖三十三年。呼，火故切。瞫，尺甚切。字林：式袵切。乗，繩證切。"
                },
                {
                    "paragraph": "先軫黜之，而立續簡伯。狼瞫怒。其友曰：“盍死之？”瞫曰：“吾未獲死所。”",
                    "zhushu": "未得可死處。盍，戸臘切。處，昌慮切。"
                },
                {
                    "paragraph": "其友曰：“吾與女爲難。”",
                    "zhushu": "欲共殺先軫。女，音汝。難，乃旦切。"
                },
                {
                    "paragraph": "瞫曰：“周志有之：“勇則害上，不登於明堂。”",
                    "zhushu": "周志，周書也。明堂，祖廟也，所以䇿切序徳。故不義之士不得升。"
                },
                {
                    "paragraph": "死而不義，非勇也。共用之謂勇。",
                    "zhushu": "共用，死，國用。共，音恭。注同。"
                },
                {
                    "paragraph": "吾以勇求右，無勇而黜，亦其所也。",
                    "zhushu": "言仐死而不義，更成無勇，宜見退，"
                },
                {
                    "paragraph": "謂上不我知，黜而宜，乃知我矣。",
                    "zhushu": "言今見黜而合宜，則吾不得復言上不我知。復，扶又切。"
                },
                {
                    "paragraph": "子姑待之。”及彭衙，旣陳，以其屬馳秦師，死焉。",
                    "zhushu": "屬，屬已兵。陳，直覲切。"
                },
                {
                    "paragraph": "晉師從之，大敗秦師。",
                    "zhushu": ""
                },
                {
                    "paragraph": "君子謂：“狼瞫於是乎君子。詩曰：“君子如怒，亂庶遄沮。”",
                    "zhushu": "詩小雅。言君子之怒，必以止亂。遄，疾也。沮，止也。遄，市專切。沮，在汝切。"
                },
                {
                    "paragraph": "又曰：“王赫斯怒，爰整其旅。”",
                    "zhushu": "詩大雅。言文王赫然奮怒，則整師旅以討亂。赫，火百切。"
                },
                {
                    "paragraph": "怒不作亂，而以從師，可謂君子矣。",
                    "zhushu": ""
                },
                {
                    "paragraph": "秦伯猶用孟明。孟明增脩國政，重施於民。趙成子言於諸大夫曰：",
                    "zhushu": "成子，趙衰。施，式豉切。"
                },
                {
                    "paragraph": "“秦師又至，將必辟之。懼而增德，不可當也。詩曰：“毋念爾祖，聿脩厥德。”",
                    "zhushu": "詩大雅。言念其祖考，則宜述脩其德以顯之。毋念，念也。辟，音避。毋，音無。注同。"
                },
                {
                    "paragraph": "孟明念之矣。念德不怠，其可敵乎？”",
                    "zhushu": "爲明年秦人伐晉傳。"
                },
                {
                    "paragraph": "○丁丑，作僖公主。書，不時也。",
                    "zhushu": "過葬十月，故曰不時。例在僖二十三年。"
                },
                {
                    "paragraph": "○晉人以公不朝來討，公如晉。夏四月己巳，晉人使陽處父盟公以恥之。",
                    "zhushu": "使大夫盟公，欲以恥辱魯也。經書“三月乙巳”，經、傳必有誤。"
                },
                {
                    "paragraph": "書曰“及晉處父盟”，以厭之也。",
                    "zhushu": "厭，猶損也。晉以非禮盟公，故文厭之以示譏。厭，於涉切。注同。"
                },
                {
                    "paragraph": "□晉不書，諱之也。",
                    "zhushu": "不書公如晉。"
                },
                {
                    "paragraph": "公未至。六月，穆伯會諸侯及晉司空士縠盟于垂隴，晉討衛故也。",
                    "zhushu": "討元年衛人伐晉。士縠，士蔿子。蔿，于委切。"
                },
                {
                    "paragraph": "書“士縠”，堪其事也。",
                    "zhushu": "晉司空，非卿也，以士縠能堪卿事，故書。“書士縠，或作“書曰晉士縠”。"
                },
                {
                    "paragraph": "陳侯爲衛請成于晉，執孔逹以說。",
                    "zhushu": "陳始與衛謀，謂可以強得免。今晉不聽，故更執孔達以苟免也。爲，于僞切。"
                },
                {
                    "paragraph": "○秋八月丁卯，大事于大廟，躋僖公，逆祀也。",
                    "zhushu": "僖是閔兄，不得爲父子。甞爲臣，位應在下，今居閔上，故曰逆祀。令，力呈切。閔上，時掌切。一本或無“上”字。"
                },
                {
                    "paragraph": "於是夏父弗忌爲宗伯，",
                    "zhushu": "宗伯，掌宗廟昭穆之禮。夏，戸雅切。昭，上遙切。後昭穆之例做此。"
                },
                {
                    "paragraph": "尊僖公，且明見曰：“吾見新鬼大，故鬼小。",
                    "zhushu": "新鬼，僖公，旣爲兄，死時年又長。故鬼，閔公，死時年少。弗忌明言其所見。長，丁丈切。少，詩照切。"
                },
                {
                    "paragraph": "先大後小，順也。躋聖賢，明也。",
                    "zhushu": "又以僖公爲聖賢。"
                },
                {
                    "paragraph": "明、順，禮也。”",
                    "zhushu": ""
                },
                {
                    "paragraph": "君子以爲失禮。禮無不順。祀，國之大事也，而逆之，可謂禮乎？子雖齊聖，不先父食乆矣。",
                    "zhushu": "齊，粛也。臣繼君，猶子繼父。先，悉薦切。下“不先”皆同。"
                },
                {
                    "paragraph": "故禹不先鯀，湯不先契，",
                    "zhushu": "鯀，禹父。契，湯十三丗祖。鯀，古本切。契，息列切。殷始封之君。"
                },
                {
                    "paragraph": "文、武不先不窋。",
                    "zhushu": "不窋，后稷子。窋，知律切。"
                },
                {
                    "paragraph": "宋祖帝乙，鄭祖厲王，猶上祖也。",
                    "zhushu": "帝乙，微子父。厲王，鄭桓公父。二國不以帝乙、厲王不肖而猶尊尚之。肖，悉召切。"
                },
                {
                    "paragraph": "是以魯頌曰：“春秋匪解，享祀不忒。皇皇后帝，皇祖后稷。”",
                    "zhushu": "忒，差也。皇皇，美也。后帝，天也。詩頌僖公郊祭上天，配以后稷。解，佳買切。忒，他得切。"
                },
                {
                    "paragraph": "君子曰禮，謂其后稷親而先帝也。",
                    "zhushu": "先稱帝也。"
                },
                {
                    "paragraph": "詩曰：“問我諸姑，遂及伯姊。”",
                    "zhushu": "詩邶風也。衛女思歸而不得，故願致問於姑姊。邶，音偑。"
                },
                {
                    "paragraph": "君子曰禮，謂其姊親而先姑也。",
                    "zhushu": "僖親，文公父。夏父弗忌欲阿時君，先其所親，故傳以此二詩深責其意。"
                },
                {
                    "paragraph": "仲尼曰：“臧文仲，其不仁者三，不知者三。下展禽，",
                    "zhushu": "展禽，柳下惠也。文仲知柳下惠之賢而使在下位，己欲立而立人。知，音智。下同。"
                },
                {
                    "paragraph": "廢六關，",
                    "zhushu": "塞關、陽關之屬，凡六關，所以禁絶末遊而廢之。塞，悉再切。"
                },
                {
                    "paragraph": "妾織蒲，三不仁也。",
                    "zhushu": "家人販席，言其與民爭利。販，甫萬切。"
                },
                {
                    "paragraph": "作虚器，",
                    "zhushu": "謂居蔡山節藻梲也。有其器而無其位，故曰虚。梲，章恱切。"
                },
                {
                    "paragraph": "縱逆祀，",
                    "zhushu": "聽夏父，躋僖公，"
                },
                {
                    "paragraph": "祀爰居，三不知也。”",
                    "zhushu": "海鳥曰爰居，止於魯東門外，文仲以爲神，命國人祀之。爰居，爾雅一名雜縣。樊光云：“似鳯皇。”爰居事見國語。莊子云：魯侯御而觴之於廟。"
                },
                {
                    "paragraph": "○冬，晉先且居、宋公子成、陳轅選、鄭公子歸生伐秦，取汪及彭衙而還，以報彭衙之役。卿不書，爲穆公故，尊秦也，謂之崇德。",
                    "zhushu": "成，音城；本或作戍，音恤。選，息兖切。汪，烏黃切。爲，于僞切。"
                },
                {
                    "paragraph": "○襄仲如齊納幣，禮也。凡君即位，好舅甥，脩昏姻，娶元妃以奉粢盛，孝也。",
                    "zhushu": "謂諒闇旣終，嘉好之事通于外内，外内之禮始備。此除凶之即位也。於是遣卿申好舅甥之國，脩禮以昏姻也。元妃，嫡夫人。奉粢盛，共祭祀。好，呼報切，注同。娶，七住切。妃，芳非切。粢，音咨。盛，音成。嫡，丁歷切。共，音恭。"
                },
                {
                    "paragraph": "孝，禮之始也。經三年，春，王正月，叔孫得臣會晉人、宋人、陳人、衛人、鄭人伐沈。沈潰。",
                    "zhushu": "傳例曰：民逃其上曰潰。沈，國名也。汝南平與縣北有沈亭。沈，尸甚切。潰，戸内切。與，音餘，一音預。"
                },
                {
                    "paragraph": "○夏，五月，王子虎卒。",
                    "zhushu": "不書爵者，天王赴也。翟泉之盟，雖輒假王命，周王因以同盟之例爲赴。爲，于僞切，又如字；本或作“來赴”。"
                },
                {
                    "paragraph": "○秦人伐晉。",
                    "zhushu": "晉人恥不出，以微者告。"
                },
                {
                    "paragraph": "○秋，楚人圍江。○雨螽于宋。",
                    "zhushu": "自上而隋，有似於雨。宋人以其死爲得天祐，喜而來告，故書。雨，于付切，注及傳同。螽，音終。隋，徒火切，傳注同。祐，音又。"
                },
                {
                    "paragraph": "○冬，公如晉。",
                    "zhushu": ""
                },
                {
                    "paragraph": "十有二月，己巳，公及晉侯盟。",
                    "zhushu": ""
                },
                {
                    "paragraph": "晉陽處父帥師伐楚以救江。",
                    "zhushu": "",
                    "type": 2
                },
                {
                    "paragraph": "傳三年，春，莊叔會諸侯之師伐沈，以其服於楚也。沈潰。凡民逃其上曰潰，在上曰逃。",
                    "zhushu": "潰，衆散流移，若積水之潰，自壞之象也。國君輕走，羣臣不知其謀，與匹夫逃竄無異，是以在衆曰潰，在上曰逃，各以𩔖言之。輕，如字，又遣政切。竄，七亂切。"
                },
                {
                    "paragraph": "○衛侯如陳，拜晉成也。",
                    "zhushu": "二年，陳侯爲衛請成于晉。爲，于僞切。"
                },
                {
                    "paragraph": "○夏，四月，乙亥，王叔文公卒，來赴，弔如同盟，禮也。",
                    "zhushu": "王子虎與僖公同盟於翟泉，文公是同盟之子，故赴以名。傳因王子虎異於諸侯，王叔又未與文公盟，故於此顯示體例也。經書五月，又不書日，從赴也。"
                },
                {
                    "paragraph": "○秦伯伐晉，濟河焚舟，",
                    "zhushu": "示必死也。"
                },
                {
                    "paragraph": "取王官，及郊。",
                    "zhushu": "王官、郊，晉地。"
                },
                {
                    "paragraph": "晉人不出。遂自茅津濟，封殽尸而還。",
                    "zhushu": "茅津，在河東大陽縣西。封，埋藏之。大，音泰。"
                },
                {
                    "paragraph": "遂霸西戎，用孟明也。",
                    "zhushu": ""
                },
                {
                    "paragraph": "君子是以知秦穆公之爲君也，舉人之周也，",
                    "zhushu": "周，備也。不偏以一惡弃其善。"
                },
                {
                    "paragraph": "與人之壹也；",
                    "zhushu": "壹，無二心。"
                },
                {
                    "paragraph": "孟明之臣也，其不解也，能懼思也。子桑之忠也，其知人也，能舉善也。",
                    "zhushu": "子桑，公孫枝，舉孟明者。解，佳賣切。"
                },
                {
                    "paragraph": "詩曰：“于以采蘩，于沼于沚。于以用之，公侯之事。”秦穆有焉。",
                    "zhushu": "詩國風。言沼沚之蘩至薄，猶采以共公侯，以喻秦穆不遺小善。蘩，音煩。沼，之紹切。沚，音止。共，音恭。"
                },
                {
                    "paragraph": "“夙夜匪解，以事一人”，孟明有焉。",
                    "zhushu": "詩大雅。美仲山甫也。一人，天子也。"
                },
                {
                    "paragraph": "“詒厥孫謀，以燕翼子”，子桑有焉。",
                    "zhushu": "詒，遺也。燕，安也。翼，成也。詩大雅。美武王能遺其子孫善謀，以安成子孫。言子桑有舉善之謀。詒，以之切。遺，唯季切。"
                },
                {
                    "paragraph": "○秋，雨螽于宋，隊而死也。",
                    "zhushu": "螽飛至宋，隊地而死，若雨。隊，直𩔖切。"
                },
                {
                    "paragraph": "○楚師圍江。晉先僕伐楚以救江。",
                    "zhushu": "晉救江在“雨螽”下，故使“圍江”之經隨在“雨螽”下。"
                },
                {
                    "paragraph": "冬，晉以江故告于周。",
                    "zhushu": "欲假天子之威以伐楚。"
                },
                {
                    "paragraph": "王叔桓公、晉陽處父伐楚以救江，",
                    "zhushu": "桓公，周卿士，王叔文公之子。桓公不書，示威名，不親伐。"
                },
                {
                    "paragraph": "門于方城，遇息公子朱而還。",
                    "zhushu": "子朱，楚大夫，伐江之帥也。聞晉師起而江兵解，故晉亦還。帥，所𩔖切。解，音蟹，又佳賣切。"
                },
                {
                    "paragraph": "晉人懼其無禮於公也，請改盟。",
                    "zhushu": "改二年處父之盟。"
                },
                {
                    "paragraph": "公如晉，及晉侯盟。晉侯饗公，賦菁菁者莪。",
                    "zhushu": "菁菁者莪，詩小雅。取其“旣見君子，樂且有儀”。”菁，子丁切。莪，五多切。樂，音洛。下文“何樂”“小國之樂”同。"
                },
                {
                    "paragraph": "莊叔以公降拜，",
                    "zhushu": "謝其以公比君子也。"
                },
                {
                    "paragraph": "曰：“小國受命於大國，敢不愼儀？君貺之以大禮，何樂如之？抑小國之樂，大國之惠也。”晉侯降，辭，",
                    "zhushu": "降階辭讓公。"
                },
                {
                    "paragraph": "登，成拜。",
                    "zhushu": "俱還上，成拜禮。上，時掌切，又如字。"
                },
                {
                    "paragraph": "公賦嘉樂。",
                    "zhushu": "嘉樂，詩大雅。義取其“顯顯今德，宜民宜人，受禄子天”。嘉，戸嫁切。樂，如字，注同。",
                    "type": 2
                },
                {
                    "paragraph": "經四年，春，公至自晉。",
                    "zhushu": "無傳。"
                },
                {
                    "paragraph": "○夏，逆婦姜于齊。",
                    "zhushu": "稱婦，有姑之辭。"
                },
                {
                    "paragraph": "○狄侵齊。",
                    "zhushu": "無傳。"
                },
                {
                    "paragraph": "○秋，楚人滅江。",
                    "zhushu": "滅例在文十五年。"
                },
                {
                    "paragraph": "晉侯伐秦。○衛侯使寗俞來聘。○",
                    "zhushu": ""
                },
                {
                    "paragraph": "冬，十有一月，壬寅，夫人風氏薨。",
                    "zhushu": "僖公母，風姓也。赴同祔姑，故稱夫人。俞，羊朱切。祔，音附。",
                    "type": 2
                },
                {
                    "paragraph": "傳四年，春，晉人歸孔達于衛，以爲衛之良也，故免之。",
                    "zhushu": "二年，衛執孔逹以說晉。"
                },
                {
                    "paragraph": "夏，衛侯如晉拜。",
                    "zhushu": "謝歸孔達。"
                },
                {
                    "paragraph": "曹伯如晉會正。",
                    "zhushu": "㑹，受貢賦之政也。傳言襄公能繼文之業，而諸侯服從。"
                },
                {
                    "paragraph": "○逆婦姜于齊，卿不行，非禮也。",
                    "zhushu": "禮，諸侯有故，則使卿逆。"
                },
                {
                    "paragraph": "君子是以知出姜之不允於魯也，",
                    "zhushu": "允，信也。始來不見尊貴，故終不爲國人所敬信也。文公薨而見出，故曰“出姜。"
                },
                {
                    "paragraph": "曰：“貴聘而賤逆之，",
                    "zhushu": "公子遂納幣，是貴聘也。"
                },
                {
                    "paragraph": "君而卑之，立而廢之，",
                    "zhushu": "君，小君也。不以大人禮迎，是卑廢之。"
                },
                {
                    "paragraph": "弃信而壊其主，在國必亂，在家必亡。",
                    "zhushu": "主，内主也。壞，音怪。"
                },
                {
                    "paragraph": "不允宜哉。詩曰：“畏天之威，于時保之。”敬主之謂也。”",
                    "zhushu": "詩頌。言畏天威，於是保福禄。"
                },
                {
                    "paragraph": "○秋，晉侯伐秦，圍邧、新城，以報王官之役。",
                    "zhushu": "邧、新城，秦邑也。王官役，在前年。邧，願晚切，一音元。"
                },
                {
                    "paragraph": "○楚人滅江，秦伯爲之降服、出次、不舉、過數。",
                    "zhushu": "“降服，素服也。出次，辟正寢。不舉，去盛饌。鄰國之禮有數，今秦伯過之。爲，于僞切。下注“爲賦”“爲歌”皆同。去，起吕切。饌，仕眷切。"
                },
                {
                    "paragraph": "大夫諫，公曰：“同盟滅，雖不能救，敢不矜乎？吾自懼也。”",
                    "zhushu": "秦、江同盟，不告，故不書。矝，居陵切。"
                },
                {
                    "paragraph": "君子曰：“詩云：“惟彼二國，其政不獲。惟此四國，爰究爰度。”其秦穆之謂矣。”",
                    "zhushu": "詩大雅。言夏、商之君，政不得人心，故四方諸侯皆懼而謀度其政事也。言秦穆亦能感江之滅，懼而思政。爰，於也。究、度，皆謀也。究，音救。度，待洛切。注同。"
                },
                {
                    "paragraph": "○衛寗武子來聘，公與之宴，爲賦湛露及彤弓。",
                    "zhushu": "非禮之常，公特命樂人以示意，故言“爲賦”。湛露、彤弓，詩小雅。湛，直減切。形，徒冬切。"
                },
                {
                    "paragraph": "不辭，又不荅賦。使行人私焉。",
                    "zhushu": "私問之。"
                },
                {
                    "paragraph": "對曰：“臣以爲肄業及之也。",
                    "zhushu": "肄，習也。魯人失所賦，寗武子佯不知，此其愚不可及。肄，字又作“肆”，以二切。及注同。佯，音陽，一音祥。"
                },
                {
                    "paragraph": "昔諸侯朝正於王，",
                    "zhushu": "朝而受政敎也。"
                },
                {
                    "paragraph": "王宴樂之，於是乎賦湛露，則天子當陽，諸侯用命也。",
                    "zhushu": "湛露曰：“湛湛露斯，匪陽不晞。”晞，乾也。言露見日而乾，猶諸侯禀天子命而行。樂，音洛，下注“宴樂”同。晞，音希。"
                },
                {
                    "paragraph": "諸侯敵王所愾，而獻其功，",
                    "zhushu": "敵，猶當也。㑶，恨怒也。愾，苦愛切。"
                },
                {
                    "paragraph": "王於是乎賜之彤弓一、彤矢百、玈弓矢千，以覺報宴。",
                    "zhushu": "覺，明也。謂諸侯有四夷之功，王賜之弓矢，又爲歌彤弓，以明報功宴樂。玈，音盧。覺，音角。"
                },
                {
                    "paragraph": "今陪臣來繼舊好，",
                    "zhushu": "方論天子之樂，故自稱“陪臣”。好，呼報切。"
                },
                {
                    "paragraph": "君辱貺之，其敢干大禮以自取戾？”",
                    "zhushu": "貺，賜也。干，犯也。戾，罪也。貺，音況。戻，力計切。"
                },
                {
                    "paragraph": "○冬，成風薨。",
                    "zhushu": "爲明年王使來含賵傳。",
                    "type": 2
                },
                {
                    "paragraph": "經五年，春，王正月，王使榮叔歸含，且賵。",
                    "zhushu": "珠五曰含。含，口實。車馬曰賵。含，本亦作“唅”，戸暗切。說文作“琀”，云：“送終口中玉。”賵，芳鳯切。"
                },
                {
                    "paragraph": "○三月，辛亥，葬我小君成風。",
                    "zhushu": "無傳。反哭成喪，故曰“葬我小君”。"
                },
                {
                    "paragraph": "王使召伯來會葬。",
                    "zhushu": "召伯，天子卿也。召，采地。伯，爵也。來不及葬，不譏者，不失五月之内。召，上照切。"
                },
                {
                    "paragraph": "○夏，公孫敖如晉。",
                    "zhushu": "無傳。"
                },
                {
                    "paragraph": "○秦人入鄀。",
                    "zhushu": "入例在十五年。鄀，音若。"
                },
                {
                    "paragraph": "○秋，楚人㓕六。",
                    "zhushu": "六國，今廬江六縣。廬，力居切。"
                },
                {
                    "paragraph": "○冬，十月，甲申，許男業卒。",
                    "zhushu": "無傳。與僖公六同盟。",
                    "type": 2
                },
                {
                    "paragraph": "傳五年，春，王使榮叔來含且賵，召昭公來會葬，禮也。",
                    "zhushu": "成風，莊公之妾。天子以夫人禮賵之，明母以子貴，故曰“禮”。"
                },
                {
                    "paragraph": "○初，鄀叛楚即秦，又貳於楚。夏，秦人入鄀。○",
                    "zhushu": ""
                },
                {
                    "paragraph": "六人叛楚即東夷。秋，楚成大心、仲歸帥師滅六。",
                    "zhushu": "仲歸，子家。"
                },
                {
                    "paragraph": "冬，楚子爕滅蓼。",
                    "zhushu": "蓼國，今安豐蓼縣。爕，息列切。蓼，音了。"
                },
                {
                    "paragraph": "臧文仲聞六與蓼滅，曰：“臯陶、庭堅不祀忽諸。德之不建，民之無援，哀哉！”",
                    "zhushu": "蓼與六，皆臯陶後也。傷二國之君不能建德，結援大國，忽然而亡。陶，音遙。"
                },
                {
                    "paragraph": "○晉陽處父聘于衛，反過寗，寗嬴從之，",
                    "zhushu": "寗，晉邑，汲郡脩武縣也。嬴，逆旅大夫。嬴，音盈。"
                },
                {
                    "paragraph": "及温而還。其妻問之，嬴曰：“以剛。商書曰：“沈漸剛克，髙明柔克。”",
                    "zhushu": "沈漸，猶滯溺也。髙明，猶亢爽也。言各當以剛柔勝己本性，乃能成全也。此在洪範，仐謂之周書。漸，似廉切。注同。“𣻉溺”，一本作“帶弱”。亢，苦浪切。"
                },
                {
                    "paragraph": "夫子壹之，其不没乎！",
                    "zhushu": "陽子性純剛，"
                },
                {
                    "paragraph": "天爲剛德，猶不干時，",
                    "zhushu": "寒暑相順，"
                },
                {
                    "paragraph": "況在人乎？且華而不實，怨之所聚也。",
                    "zhushu": "言過其行。行，下孟切。"
                },
                {
                    "paragraph": "犯而聚怨，不可以定身。",
                    "zhushu": "剛則犯人。"
                },
                {
                    "paragraph": "余懼不獲其利而離其難，是以去之。”",
                    "zhushu": "爲六年晉殺處父傳。難，乃旦切。"
                },
                {
                    "paragraph": "○晉趙成子、欒貞子、霍伯、臼季皆卒。",
                    "zhushu": "成子，趙衰，新上軍帥、中軍佐也。貞子，欒枝，下軍帥也。霍伯，先且居，中軍帥也。臼季，胥臣，下軍佐也。爲六年蒐於夷傳。帥，所𩔖切，下同。蒐，所求切。",
                    "type": 2
                },
                {
                    "paragraph": "經六年，春，葬許僖公。",
                    "zhushu": "無傳。"
                },
                {
                    "paragraph": "○夏，季孫行父如陳。",
                    "zhushu": "行父，季友孫。"
                },
                {
                    "paragraph": "○秋，季孫行父如晉。○",
                    "zhushu": ""
                },
                {
                    "paragraph": "八月，乙亥，晉侯驩卒。",
                    "zhushu": "再同盟。驩，喚官切。"
                },
                {
                    "paragraph": "○冬，十月，公子遂如晉，葬晉襄公。",
                    "zhushu": "卿共葬事，文、襄之制也。三月而葬，速。共，音恭。"
                },
                {
                    "paragraph": "晉殺其大夫陽處父。",
                    "zhushu": "處父侵官，宜爲國討，故不言賈季殺。"
                },
                {
                    "paragraph": "○晉狐射姑出奔狄。",
                    "zhushu": "射姑，狐偃子賈季也。奔例在宣十年。射，音亦，一音夜。"
                },
                {
                    "paragraph": "○閏月，不告月，猶朝于廟。",
                    "zhushu": "諸侯毎月必告朔聽政，因朝宗廟。文公以閏非常月，故闕不告朔，怠慢政事，雖朝于廟，則如勿朝，故曰“猶”。猶者，可止之辭。“不告月”，“月”或作“朔”，誤也。“告朔”，本或作“告月”。",
                    "type": 2
                },
                {
                    "paragraph": "傳六年，春，晉蒐于夷，舎二軍。",
                    "zhushu": "僖三十一年，晉蒐淸原，作五軍。今舎二軍，復三軍之制。夷，晉地。前年四卿卒，故蒐以謀軍帥。舎，音捨。注同。帥，所𩔖切，下同。"
                },
                {
                    "paragraph": "使狐射姑將中軍，",
                    "zhushu": "代先且居。將，子匠切。"
                },
                {
                    "paragraph": "趙盾佐之。",
                    "zhushu": "代趙衰也。盾，趙衰子。盾，徒本切。"
                },
                {
                    "paragraph": "陽處父至自温，",
                    "zhushu": "往年聘衛過温，今始至。過，古禾切。"
                },
                {
                    "paragraph": "改蒐于董，易中軍。",
                    "zhushu": "易以趙盾爲帥，射姑佐之。河東汾隂縣有董亭。"
                },
                {
                    "paragraph": "陽子，成季之屬也，",
                    "zhushu": "處父甞爲趙衰屬大夫，"
                },
                {
                    "paragraph": "故黨於趙氏，且謂趙盾能，曰：“使能，國之利也。”是以上之。宣子於是乎始爲國政，",
                    "zhushu": "宣，趙盾謚。"
                },
                {
                    "paragraph": "制事典，",
                    "zhushu": "典，常也。"
                },
                {
                    "paragraph": "正法罪，",
                    "zhushu": "輕重當，當，丁浪切。"
                },
                {
                    "paragraph": "辟獄刑，",
                    "zhushu": "辟，猶理也。辟，婢亦切。後同者更不音。"
                },
                {
                    "paragraph": "董逋逃，",
                    "zhushu": "董，督也。逋，𥙷吾切。"
                },
                {
                    "paragraph": "由質要，",
                    "zhushu": "由，用也。質要，契劵也。"
                },
                {
                    "paragraph": "治舊洿，",
                    "zhushu": "治理洿穢。洿，音烏，本又作“汗”，同。"
                },
                {
                    "paragraph": "本秩禮，",
                    "zhushu": "貴賤不失其本。"
                },
                {
                    "paragraph": "續常職，",
                    "zhushu": "脩廢官，"
                },
                {
                    "paragraph": "出滯淹。",
                    "zhushu": "拔賢能也。"
                },
                {
                    "paragraph": "旣成，以授大傅陽子與大師賈佗，使行諸晉國，以爲常法。",
                    "zhushu": "賈佗以公族從六公，而不在五人之數。大，音泰，下同。佗，徒河切。從，才用切。"
                },
                {
                    "paragraph": "臧文仲以陳、衛之睦也，欲求好於陳。夏，季文子聘于陳，且娶焉。",
                    "zhushu": "臣非君命不越竟，故因聘而自爲娶。好，呼報切。娶，七住切。竟，音境。爲，于僞切。"
                },
                {
                    "paragraph": "○秦伯任好卒，",
                    "zhushu": "任好，秦穆公名。任，音壬。"
                },
                {
                    "paragraph": "以子車氏之三子奄息、仲行、鍼虎爲殉，",
                    "zhushu": "子車，秦大夫氏也。以人從葬爲殉。車，音居。仲，本亦作“中”，音仲。行，戸郎切。鍼，其廉切。殉，似俊切。殺人從死曰殉；字林：弋絹切。"
                },
                {
                    "paragraph": "皆秦之良也。國人哀之，爲之賦黃鳥。",
                    "zhushu": "黃鳥，詩秦風。義取黄鳥止于𣗥桑，往來得其所，傷三良不然。爲，于爲切。下注“爲立”“爲作善”皆同。"
                },
                {
                    "paragraph": "君子曰：“秦穆之不爲盟主也宜哉！死而弃民。先王違丗，猶詒之法，而況奪之善人乎？詩曰：“人之云亡，邦國殄瘁。”",
                    "zhushu": "詩大雅。言善人亡則國瘁病。詒，以之切。瘁，似醉切。"
                },
                {
                    "paragraph": "無善人之謂。若之何奪之？”古之王者，知命之不長，是以並建聖哲，",
                    "zhushu": "建立聖知，以司牧民。王，如字，一音于況切。知，音智。"
                },
                {
                    "paragraph": "樹之風聲，",
                    "zhushu": "因土地風俗，爲立聲敎之法。"
                },
                {
                    "paragraph": "分之采物，",
                    "zhushu": "旌旗衣服，名有分制。分，扶問切。注同。"
                },
                {
                    "paragraph": "著之話言，",
                    "zhushu": "話，善也。爲作善言遺戒。話，戸快切。"
                },
                {
                    "paragraph": "爲之律度，",
                    "zhushu": "鍾律度量，所以治歷明時。量，音亮。"
                },
                {
                    "paragraph": "陳之藝極，",
                    "zhushu": "藝，准也。極，中也。貢獻多少之注。傳曰：貢之無藝。又曰：貢獻無極。"
                },
                {
                    "paragraph": "引之表儀，",
                    "zhushu": "引，道也。表儀，猶威儀。道，音導。下同。"
                },
                {
                    "paragraph": "予之法制，告之訓典，",
                    "zhushu": "訓典，先王之書。"
                },
                {
                    "paragraph": "敎之防利，",
                    "zhushu": "防惡興利。"
                },
                {
                    "paragraph": "委之常秩，",
                    "zhushu": "委，任也。常秩，官司之常職。"
                },
                {
                    "paragraph": "道之以禮，則使無失其土宜，衆隷頼之，而後即命。",
                    "zhushu": "即，就也。"
                },
                {
                    "paragraph": "聖王同之。今縱無法以遺後嗣，而又收其良以死，難以在上矣。”君子是以知秦之不復東征也。",
                    "zhushu": "不能復征討東方諸侯爲霸主。遺，唯季切。復，扶又切。注同。"
                },
                {
                    "paragraph": "○秋，季文子將聘於晉，使求遭喪之禮以行。",
                    "zhushu": "季文子，季孫行父也，聞晉侯疾故。"
                },
                {
                    "paragraph": "其人曰：“將焉用之？”",
                    "zhushu": "其人，從者。焉，於䖍切。從，扌用切。"
                },
                {
                    "paragraph": "文子曰：“備豫不虞，古之善敎也。求而無之，實難。",
                    "zhushu": "難卒得。卒，寸忽切。"
                },
                {
                    "paragraph": "過求，何害？”",
                    "zhushu": "所謂文子三思。三，息暫切。"
                },
                {
                    "paragraph": "八月乙亥，晉襄公卒。靈公少，晉人以難故，欲立長君。",
                    "zhushu": "立少君，恐有難。少，詩照切。注同。難，乃旦切。注及下皆同。長，丁丈切。下皆同。"
                },
                {
                    "paragraph": "趙孟曰：“立公子雍。",
                    "zhushu": "趙孟，趙盾也。公子雍，文公子，襄公庶弟，杜祁之子。"
                },
                {
                    "paragraph": "好善而長，先君愛之，且近於秦。秦，舊好也。置善則固，事長則順，立愛則孝，結舊則安。爲難故，故欲立長君。有此四德者，難必抒矣。”",
                    "zhushu": "抒，除也。好，呼報切。下皆同。近，附近之近。抒，直吕切，又時吕切。"
                },
                {
                    "paragraph": "賈季曰：“不如立公子樂。",
                    "zhushu": "樂，文公子。樂，音岳，一音洛。"
                },
                {
                    "paragraph": "辰嬴嬖於二君，",
                    "zhushu": "辰嬴，懷嬴也。二君，懷公、文公也。嬖，必計切。"
                },
                {
                    "paragraph": "立其子，民必安之。”趙孟曰：“辰嬴賤，班在九人，",
                    "zhushu": "班，位也。"
                },
                {
                    "paragraph": "其子何震之有？",
                    "zhushu": "震，威也。"
                },
                {
                    "paragraph": "且爲二嬖，淫也。爲先君子，不能求大，而出在小國，辟也。母淫子辟，無威；陳小而逺，無援。將何安焉？杜祁以君故，讓偪姞而上之；",
                    "zhushu": "杜祁，杜伯之後，祁姓也。偪姞，姞姓之女，生襄公爲丗子，故杜祁讓，使在已上。辟，匹亦切。又作僻，下同。祁，巨之切。偪，彼力切。姞，其吉切，又其乙切。"
                },
                {
                    "paragraph": "以狄故，讓季隗而已次之，故班在四。",
                    "zhushu": "以季隗是文公託狄時妻，故復讓之。然則杜祁本班在二。隗，五罪切。復，扶又切。下將復怨同。"
                },
                {
                    "paragraph": "先君是以愛其子，而仕諸秦，爲亞卿焉。",
                    "zhushu": "亞，次也。言其賢，故位尊。亞，於嫁切。"
                },
                {
                    "paragraph": "秦大而近，足以爲援；母義子愛，足以威民。立之，不亦可乎？”使先蔑、士會如秦，逆公子雍。",
                    "zhushu": "先蔑，士伯也。士㑹，隨季也。"
                },
                {
                    "paragraph": "賈季亦使召公子樂于陳，趙孟使殺諸郫。",
                    "zhushu": "郫，晉地。郫，音婢支切。"
                },
                {
                    "paragraph": "賈季怨陽子之易其班也，",
                    "zhushu": "本中軍帥，易以爲佐。帥，所𩔖切。下命帥同。"
                },
                {
                    "paragraph": "而知其無援於晉也。",
                    "zhushu": "少族多怨。"
                },
                {
                    "paragraph": "九月，賈季使續鞫居殺陽處父。",
                    "zhushu": "鞫居，狐氏之族。"
                },
                {
                    "paragraph": "書曰“晉殺其大夫。”侵官也。",
                    "zhushu": "君已命帥，處父易之，故曰侵官。"
                },
                {
                    "paragraph": "○冬十月，襄仲如晉，葬襄公。○",
                    "zhushu": ""
                },
                {
                    "paragraph": "十一月丙寅，晉殺續簡伯。",
                    "zhushu": "簡伯，續鞫居。十一月無丙寅。丙寅，十二月八日也。日月必有誤。"
                },
                {
                    "paragraph": "賈季奔狄。宣子使臾駢送其帑。",
                    "zhushu": "帑，妻子也。宣子切。賈季，中軍之佐，同官故。臾，羊朱切。駢，蒲賢切，又蒲丁切。帑，音奴。"
                },
                {
                    "paragraph": "夷之蒐，賈季戮臾駢。臾駢之人欲盡殺賈氏以報焉。臾駢曰：“不可。吾聞前志有之曰：“敵惠敵怨，不在後嗣。”忠之道也。",
                    "zhushu": "敵，猶對也。若及子孫，則爲非對，非對則爲遷怒。盡，津忍切。"
                },
                {
                    "paragraph": "夫子禮於賈季，我以其寵報私怨，無乃不可乎？",
                    "zhushu": "言已蒙宣子寵位。"
                },
                {
                    "paragraph": "介人之寵，非勇也；",
                    "zhushu": "介，因也。介，音界。"
                },
                {
                    "paragraph": "損怨益仇，非知也；",
                    "zhushu": "殺季家欲以除怨，宣子將復怨，已是益仇。知，音智。"
                },
                {
                    "paragraph": "以私害公，非忠也。釋此三者，何以事夫子？”盡具其帑與其器用財賄，親帥扞之，送致諸竟。",
                    "zhushu": "扞，衛也。扞，戸旦切。竟，音境。"
                },
                {
                    "paragraph": "○閏月不告朔，非禮也。",
                    "zhushu": "經稱“告月”，傳稱“告朔”，明告月必以朔。"
                },
                {
                    "paragraph": "閏以正時，",
                    "zhushu": "四時漸差，則致閏以正之。"
                },
                {
                    "paragraph": "時以作事，",
                    "zhushu": "順時命事。"
                },
                {
                    "paragraph": "事以厚生，",
                    "zhushu": "事不失時則年豐。"
                },
                {
                    "paragraph": "生民之道，於是乎在矣。不告閏朔，弃時政也，何以爲民？",
                    "zhushu": "爲，如字，治也。或音于僞切，非也。",
                    "type": 2
                },
                {
                    "paragraph": "經七年，春，公伐邾。○三月甲戍，取須句。",
                    "zhushu": "須句，魯之封內屬國也。僖公反其君之後，邾復滅之。書“取”，易也。例在襄十三年。句，其俱切。復，扶又切。易，以䜴切。"
                },
                {
                    "paragraph": "遂城郚。",
                    "zhushu": "無傳。因伐邾師以城郚。郚，魯邑，卞縣南有郚城。備邾難。郚，音吾。難，乃且切。"
                },
                {
                    "paragraph": "○夏，四月，宋公王臣卒。",
                    "zhushu": "二年與魯大夫盟於垂隴。王，如字，又往方切。"
                },
                {
                    "paragraph": "○宋人殺其大夫。",
                    "zhushu": "宋人攻昭公，并殺二大夫，故以非罪書。"
                },
                {
                    "paragraph": "○戊子，晉人及秦人戰于令狐。",
                    "zhushu": "趙盾廢嫡而外求君，故貶稱“人”。晉諱背先蔑，而夜薄秦師，以戰告。令，力呈切。嫡，本又作□，丁歷切。背，音佩。"
                },
                {
                    "paragraph": "○晉先蔑奔秦。",
                    "zhushu": "不言岀，在外奔。"
                },
                {
                    "paragraph": "○狄侵我西鄙。○",
                    "zhushu": ""
                },
                {
                    "paragraph": "秋，八月，公會諸侯、晉大夫盟于扈。",
                    "zhushu": "扈，鄭地，滎陽卷縣西北有扈亭。不分别書會人，揔言“諸侯、晉大夫盟”者，公後會而及其盟。扈，音戸。卷，音權，又丘權切。别，彼列切。"
                },
                {
                    "paragraph": "冬，徐伐莒。",
                    "zhushu": "不書將帥，徐夷告辭略。將，子匠切。"
                },
                {
                    "paragraph": "公孫敖如莒涖盟。",
                    "zhushu": "涖，音利，音𩔖。",
                    "type": 2
                },
                {
                    "paragraph": "傳七年，春，公伐邾，間晉難也。",
                    "zhushu": "公因霸國有難而侵小。閒，間厠之間，或如字。難，乃旦切，注同。"
                },
                {
                    "paragraph": "三月甲戍，取須句，寘文公子焉，非禮也。",
                    "zhushu": "邾文公子叛在魯，故公使爲守須句大夫也。絶大皥之祀以與鄰國叛臣，故曰非禮。寘，之䜴切，下同。大，音泰。皥，戸老切。"
                },
                {
                    "paragraph": "○夏，四月，宋成公卒。於是公子成爲右師，",
                    "zhushu": "莊公子。"
                },
                {
                    "paragraph": "公孫友爲左師，",
                    "zhushu": "目夷子。"
                },
                {
                    "paragraph": "樂豫爲司馬，",
                    "zhushu": "戴公玄孫。"
                },
                {
                    "paragraph": "鱗矔爲司徒，",
                    "zhushu": "桓公孫。矔，古亂切。"
                },
                {
                    "paragraph": "公子蕩爲司城，",
                    "zhushu": "桓公子也，以武公名廢司空爲司城。"
                },
                {
                    "paragraph": "華御事爲司宼。",
                    "zhushu": "華元父也。傳言六卿皆公族，昭公不親信之，所以致亂。御，魚吕切；本又作禦，音同。"
                },
                {
                    "paragraph": "昭公將去羣公子，樂豫曰：“不可。公族，公室之枝葉也，若去之，則本根無所庇廕矣。葛藟猶能庇其本根，",
                    "zhushu": "葛之能藟蔓繁滋者，以本枝廕麻之多。去，起吕切。下及注同。庇，必利切，又悲位切，下同。廕，本又作䕃，於鴆切。藟，本或作虆，力軌切。蔓，音萬。麻，許求切；本又作庇。虆，𩔖龜切。"
                },
                {
                    "paragraph": "故君子以爲比，",
                    "zhushu": "謂詩人取以喻九族兄弟。比，必爾切。"
                },
                {
                    "paragraph": "況國君乎？此諺所謂“庇焉而縱尋斧焉”者也。",
                    "zhushu": "縱，放也。"
                },
                {
                    "paragraph": "必不可，君其圖之。親之以德，皆股肱也，誰敢攜貳？若之何去之？”不聽。穆、襄之族率國人以攻公，",
                    "zhushu": "穆公、襄公之子孫，昭公所欲去者。"
                },
                {
                    "paragraph": "殺公孫固、公孫鄭于公宫。",
                    "zhushu": "二子在公宫，故爲亂兵所殺。"
                },
                {
                    "paragraph": "六卿和公室，樂豫舎司馬以讓公子卬。",
                    "zhushu": "卬，昭公弟。舍，音捨，下同。卬，五郎切。"
                },
                {
                    "paragraph": "昭公即位而葬。書曰：“宋人殺其大夫。”不稱名，衆也，且言非其罪也。",
                    "zhushu": "不稱殺者及死者，名。殺者衆，故名不可知。死者無罪，則例不稱名。"
                },
                {
                    "paragraph": "○秦康公送公子雍于晉，曰：“文公之入也無衛，故有吕、郤之難。”",
                    "zhushu": "僖二十四年，文公入。難，乃旦切。"
                },
                {
                    "paragraph": "乃多與之徒",
                    "zhushu": ""
                },
                {
                    "paragraph": "衛。穆嬴日抱大子以啼于朝，曰：“先君何罪？其嗣亦何罪？舎適嗣不立，而外求君，將焉寘此？”",
                    "zhushu": "穆嬴，襄公夫人，靈公母也。嬴，音盈。適，本又作嫡，同丁歷切。焉，於䖍切。下“焉用”同。"
                },
                {
                    "paragraph": "出朝，則抱以適趙氏，頓首於宣子曰：“先君奉此子也，而屬諸子曰：此子也才，吾受子之賜；不才，吾唯子之怨。”",
                    "zhushu": "欲使宣子敎訓之。屬，音燭。"
                },
                {
                    "paragraph": "今君雖終，言猶在耳，",
                    "zhushu": "在宣子之耳。"
                },
                {
                    "paragraph": "而弃之，若何？”宣子與諸大夫皆患穆嬴，且畏偪，",
                    "zhushu": "畏國人以大義来偪己。偪，彼力切。"
                },
                {
                    "paragraph": "乃背先蔑而立靈公，以禦秦師。箕鄭居守。趙盾將中軍，先克佐之。",
                    "zhushu": "克，先且居子，代狐射姑。背，音偑。箕，音基。守，手又切。下注同。將，子匠切。注下同。"
                },
                {
                    "paragraph": "荀林父佐上軍。",
                    "zhushu": "箕鄭將上軍居守，故佐獨行。"
                },
                {
                    "paragraph": "先蔑將下軍，先都佐之。歩招御戎，戎津爲右。及堇隂，",
                    "zhushu": "先蔑、士會逆公子雍，前還晉。晉人始以逆雍出軍，卒然變計立靈公，故車右、戎御猶在職。堇隂，晉地。招，上遙切。堇，音謹，一音靳。卒，寸忽切。"
                },
                {
                    "paragraph": "宣子曰：“我若受秦，秦則賔也；不受，宼也。旣不受矣，而復緩師，秦將生心。先人有奪人之心，",
                    "zhushu": "奪敵之戰心也。復，扶又切。先，悉薦切，“有奪人之心”本或此句下有“後人待其反”誤。"
                },
                {
                    "paragraph": "軍之善謀也。逐宼如追逃，軍之善政也。”訓卒利兵，秣馬蓐食，潛師夜起。",
                    "zhushu": "蓐食，早食於寢蓐也。卒，子忽切。秣，音末。蓐，音辱。"
                },
                {
                    "paragraph": "戊子，敗秦師于令狐，至于刳首。己丑，先蔑奔秦，士㑹從之。",
                    "zhushu": "從刳首去也。令狐在河東，當與刳首相接。刳，苦胡切。"
                },
                {
                    "paragraph": "先蔑之使也，荀林父止之，曰：“夫人、大子猶在，而外求君，此必不行。子以疾辭，若何？不然，將及。",
                    "zhushu": "禍將及己。使，所吏切。"
                },
                {
                    "paragraph": "攝卿以往，可也，何必子？同官爲寮，吾甞同寮，敢不盡心乎？”弗聽。爲賦板之三章，",
                    "zhushu": "板，詩大雅。其三章義取芻蕘之言，猶不可忽，況同寮乎？僖二十八年，林父將中行，先蔑將左行。寮，本又作僚，力彫切。爲，于僞切，下“爲同寮”同。芻，初俱切。蕘，音饒。行，戸郎切。下同。"
                },
                {
                    "paragraph": "又弗聽。及亡，荀伯盡送其帑及其器用財賄於秦，曰：“爲同寮故也。”",
                    "zhushu": "荀伯，林父。"
                },
                {
                    "paragraph": "士會在秦三年，不見士伯。",
                    "zhushu": "士伯，先蔑。"
                },
                {
                    "paragraph": "其人曰：“能亡人於國，",
                    "zhushu": "言能與人俱亡於晉國。"
                },
                {
                    "paragraph": "不能見於此，焉用之？”",
                    "zhushu": "何用如此。"
                },
                {
                    "paragraph": "士季曰：“吾與之同罪，",
                    "zhushu": "俱有迎公子雍之罪。"
                },
                {
                    "paragraph": "非義之也，將何見焉？”",
                    "zhushu": "言己非慕先蔑之義而從之。"
                },
                {
                    "paragraph": "及歸，遂不見。",
                    "zhushu": "責先蔑爲正卿而不匡諫，且俱出奔，惡有黨也。士㑹歸在十三年。惡，烏路切。"
                },
                {
                    "paragraph": "○狄侵我西鄙，公使告于晉。趙宣子使因賈季問酆舒，且讓之。",
                    "zhushu": "酆舒，狄相。讓其伐魯。酆，芳忠切。相，息亮切。"
                },
                {
                    "paragraph": "酆舒問於賈季曰：“趙衰、趙盾孰賢？”對曰：“趙衰，冬日之日也；趙盾，夏日之日也。”",
                    "zhushu": "冬日可愛，夏日可畏。"
                },
                {
                    "paragraph": "○秋八月，齊侯、宋公、衛侯、鄭伯、許男、曹伯會晉趙盾，盟于扈，晉侯立故也。公後至，故不書所會。凡㑹諸侯，不書所會，後也。",
                    "zhushu": "不書所㑹，謂不具列公侯及卿、大夫。"
                },
                {
                    "paragraph": "後至，不書其國，辟不敏也。",
                    "zhushu": "此傳還自釋凡例之意。"
                },
                {
                    "paragraph": "○穆伯娶于莒，曰戴己，生文伯。其娣聲己生惠叔。",
                    "zhushu": "穆伯，公孫敖也。文伯，榖也。惠叔，難也。己，音紀，一音祀。娣，大計切。難，乃多切。"
                },
                {
                    "paragraph": "戴已卒，又聘于莒，莒人以聲己辭，則爲襄仲聘焉。",
                    "zhushu": "襄仲，公孫敖從父昆弟。爲，音于僞切。下“且爲”“自爲”同。"
                },
                {
                    "paragraph": "冬，徐伐莒，莒人來請盟。",
                    "zhushu": "見伐，故欲結援。"
                },
                {
                    "paragraph": "穆伯如莒涖盟，且爲仲逆。及鄢陵，登城見之，美，",
                    "zhushu": "鄢陵，莒邑。鄢，於晚切。"
                },
                {
                    "paragraph": "自爲娶之。仲請攻之，公將許之。叔仲惠伯諫",
                    "zhushu": "惠伯，叔牙孫。"
                },
                {
                    "paragraph": "曰：“臣聞之，兵作於内爲亂，於外爲宼。宼猶及人，亂自及也。今臣作亂，而君不禁，以啓宼讎，若之何？”公止之，惠伯成之，",
                    "zhushu": "平二子。"
                },
                {
                    "paragraph": "使仲舎之，",
                    "zhushu": "舎，不娶。舎，音捨。注同。"
                },
                {
                    "paragraph": "公孫敖反之，",
                    "zhushu": "還莒女。"
                },
                {
                    "paragraph": "復爲兄弟如初。從之。",
                    "zhushu": "爲明年公孫敖奔莒傳。復，音服，又扶又切。"
                },
                {
                    "paragraph": "○晉郤缺言於趙宣子曰：“日衛不睦，故取其地。",
                    "zhushu": "日，徃日。取衛地在元年。"
                },
                {
                    "paragraph": "今已睦矣，可以歸之。叛而不討，何以示威？服而不柔，何以示懷？",
                    "zhushu": "柔，安也。"
                },
                {
                    "paragraph": "非威非懷，何以示德？無德，何以主盟？子爲正卿，以主諸侯，而不務德，將若之何？夏書曰：",
                    "zhushu": "逸書。"
                },
                {
                    "paragraph": "“戒之用休，",
                    "zhushu": "有休則戒之以勿休。"
                },
                {
                    "paragraph": "董之用威，",
                    "zhushu": "董，督也。有罪則督之以威刑。"
                },
                {
                    "paragraph": "勸之以九歌，勿使壞。”九功之德，皆可歌也，謂之九歌。六府、三事，謂之九功。水、火、金、木、土、榖，謂之六府。正德、利用、厚生，謂之三事。義而行之，謂之德、禮。",
                    "zhushu": "德，正德也。禮以制財用之節，又以厚生民之命。"
                },
                {
                    "paragraph": "無禮不樂，所由叛也。若吾子之德，莫可歌也，其誰來之？",
                    "zhushu": "來，猶歸也。樂，音洛。"
                },
                {
                    "paragraph": "盍使睦者歌吾子乎？”宣子說之。",
                    "zhushu": "爲明年晉歸鄭、衛田張本。盍，戸臘切。",
                    "type": 2
                },
                {
                    "paragraph": "經八年，春，王正月。○夏，四月。○",
                    "zhushu": ""
                },
                {
                    "paragraph": "秋，八月，戊申，天王崩。○",
                    "zhushu": ""
                },
                {
                    "paragraph": "冬，十月，壬午，公子遂㑹晉趙盾，盟于衡雍。",
                    "zhushu": "壬午，月五日。雍，於用切。"
                },
                {
                    "paragraph": "○乙酉，公子遂會雒戎，盟于暴。",
                    "zhushu": "乙酉，月八日也。暴，鄭地。公子遂不受命而盟，宜去族。善其解國患，故稱“公子”以貴之。“㑹雒戎”，本或作“伊雒之戎”，此後人妄取傳文加耳。雒，音洛。去，起吕切。"
                },
                {
                    "paragraph": "○公孫敖如京師，不至而復。丙戍，奔莒。",
                    "zhushu": "不言出，受命而出，自外行。"
                },
                {
                    "paragraph": "○螽。",
                    "zhushu": "無傳。爲災，故書。"
                },
                {
                    "paragraph": "○宋人殺其大夫司馬。宋司城來奔。",
                    "zhushu": "司馬死不舎莭，司城奉身而退，故皆書官而不名，貴之。舍，音捨。",
                    "type": 2
                },
                {
                    "paragraph": "傳八年，春，晉侯使解揚歸匡、戚之田于衛，",
                    "zhushu": "匡本衛邑，中屬鄭，孔達伐不能克。今晉令鄭還衛及取戚田，皆見元年。解，音蟹。中，丁仲切。令，力呈切。見，賢遍切。"
                },
                {
                    "paragraph": "且復致公壻池之封，自申至于虎牢之境。",
                    "zhushu": "公壻池，晉君女壻，又取衛地以封之，今并還衛也。申，鄭地。傳言趙盾所以能相幼主而盟諸侯。復，扶又切。壻，音細，俗作聓。竟，音境，下注同。相，息亮切。"
                },
                {
                    "paragraph": "○夏，秦人伐晉，取武城，以報令狐之役。",
                    "zhushu": "令狐役在七年。"
                },
                {
                    "paragraph": "○秋，襄王崩。",
                    "zhushu": "爲公孫敖如周弔傳。"
                },
                {
                    "paragraph": "○晉人以扈之盟來討。",
                    "zhushu": "前年盟扈，公後至。"
                },
                {
                    "paragraph": "冬，襄仲會晉趙孟，盟于衡雍，報扈之盟也。遂會伊、雒之戎。",
                    "zhushu": "伊雒之戎將伐魯，公子遂不及復君，故專命與之盟。"
                },
                {
                    "paragraph": "書曰“公子遂”，珍之也。",
                    "zhushu": "珍，貴也。大夫出竟，有可以安社稷、利國家者，專之可。"
                },
                {
                    "paragraph": "○穆伯如周弔喪，不至，以幣奔莒，從己氏焉。",
                    "zhushu": "己氏，莒女。"
                },
                {
                    "paragraph": "○宋襄夫人，襄王之姊也，昭公不禮焉。",
                    "zhushu": "昭公適祖母。□，丁歷切。"
                },
                {
                    "paragraph": "夫人因戴氏之族，",
                    "zhushu": "華、樂、皇，皆戴族。"
                },
                {
                    "paragraph": "以殺襄公之孫孔叔、公孫鍾離及大司馬公子卬，皆昭公之黨也。司馬握節以死，故書以官。",
                    "zhushu": "節，國之符信也。握之以死，示不廢命。"
                },
                {
                    "paragraph": "司城蕩意諸來奔，效節於府人而出。",
                    "zhushu": "效，猶致也。意諸，公子蕩之孫。效，戸教切。"
                },
                {
                    "paragraph": "公以其官逆之，皆復之。亦書以官，皆貴之也。",
                    "zhushu": "卿違從大夫，公賢其效節，故以本官逆之，請宋而復之。司城官屬悉來奔，故言“皆復”。"
                },
                {
                    "paragraph": "夷之蒐，晉侯將登箕鄭父、先都，",
                    "zhushu": "登之於上軍也。夷蒐在六年。"
                },
                {
                    "paragraph": "而使士縠、梁益耳將中軍。",
                    "zhushu": "士縠，本司空。榖，戸木切。將，子匠切。"
                },
                {
                    "paragraph": "先克曰：“狐、趙之勲，不可廢也。”從之。",
                    "zhushu": "狐偃、趙表有從亡之勲。從，才用切。"
                },
                {
                    "paragraph": "先克奪蒯得田于堇隂，",
                    "zhushu": "七年，晉禦秦師於堇隂，以軍事奪其田也。先克，中軍佐。蒯，苦怪切。"
                },
                {
                    "paragraph": "故箕鄭父、先都、士縠、梁益耳、蒯得作亂。",
                    "zhushu": "爲明年殺先克張本。爲，于僞切。",
                    "type": 2
                },
                {
                    "paragraph": "經九年，春，毛伯來求金。",
                    "zhushu": "求金以共葬事。雖踰年而未葬，故不稱王使。共，音恭，本亦作供，下同。"
                },
                {
                    "paragraph": "○夫人姜氏如齊。",
                    "zhushu": "無傳。歸寜。"
                },
                {
                    "paragraph": "○二月，叔孫得臣如京師。辛丑，葬襄王。",
                    "zhushu": "卿共葬事，禮也。"
                },
                {
                    "paragraph": "○晉人殺其大夫先都。",
                    "zhushu": "下軍佐也。以作亂討，故書名。"
                },
                {
                    "paragraph": "○三月，夫人姜氏至自齊。",
                    "zhushu": "無傳。告于廟。"
                },
                {
                    "paragraph": "○晉人殺其大夫士縠及箕鄭父。",
                    "zhushu": "與先都同罪也。"
                },
                {
                    "paragraph": "○楚人伐鄭。",
                    "zhushu": "楚子師於狼淵，不親伐。"
                },
                {
                    "paragraph": "○公子遂會晉人、宋人、衛人、許人救鄭。○夏，狄侵齊。",
                    "zhushu": "無傳。"
                },
                {
                    "paragraph": "○秋，八月，曹伯襄卒。",
                    "zhushu": "無傳。七年同盟于扈。"
                },
                {
                    "paragraph": "○九月，癸酉，地震。",
                    "zhushu": "無傳。地道安靜，以動爲異，故書。"
                },
                {
                    "paragraph": "○冬，楚子使椒來聘。",
                    "zhushu": "稱君以使大夫，其禮辭與中國同。椒不書氏，史略文。"
                },
                {
                    "paragraph": "○秦人來歸僖公、成風之襚。",
                    "zhushu": "衣服曰襚。秦辟陋，故不稱使。不稱夫人，從來者辭。襚，音遂，說文作“裞”，云“贈終者衣被曰裞”。以此“襚”爲衣死人衣。辟，匹亦切。"
                },
                {
                    "paragraph": "○葬曹共公。",
                    "zhushu": "無傳。共，音恭。",
                    "type": 2
                },
                {
                    "paragraph": "傳九年，春，王正月，己酉，使賊殺先克。",
                    "zhushu": "箕鄭等所使也。亂殺先克，不赴，故不書。"
                },
                {
                    "paragraph": "乙丑，晉人殺先都、梁益耳。",
                    "zhushu": "乙丑，正月十九日。經書“二月”，從告。"
                },
                {
                    "paragraph": "○毛伯衛來求金，非禮也。",
                    "zhushu": "天子不私求財，故曰非禮”。"
                },
                {
                    "paragraph": "不書王命，未葬也。○",
                    "zhushu": ""
                },
                {
                    "paragraph": "二月，莊叔如周，葬襄王。○",
                    "zhushu": ""
                },
                {
                    "paragraph": "三月，甲戍，晉人殺箕鄭父、士縠、蒯得。",
                    "zhushu": "梁益耳、剻得不書，皆非卿。"
                },
                {
                    "paragraph": "○范山言於楚子曰：“晉君少，不在諸侯，北方可圖也。”",
                    "zhushu": "范山，楚大夫。少，詩照切，下注同。"
                },
                {
                    "paragraph": "楚子師于狼淵以伐鄭，",
                    "zhushu": "陳師狼淵，爲伐鄭援也。潁川潁隂縣西有狼陂。陂，彼皮切。"
                },
                {
                    "paragraph": "囚公子堅、公子尨及樂耳。",
                    "zhushu": "三子，鄭大夫。尨，莫江切。"
                },
                {
                    "paragraph": "鄭及楚平。",
                    "zhushu": ""
                },
                {
                    "paragraph": "公子遂會晉趙盾、宋華耦、衛孔逹、許大夫救鄭，不及楚師。卿不書，緩也，以懲不恪。",
                    "zhushu": "華耦，華父督曾孫。公子遂獨不在貶者，諸魯事自非指爲其國襃貶，則皆從國史，不同之於他國。此春秋大意，他皆倣此。懲，直升切。恪，苦各切。爲，于僞切。"
                },
                {
                    "paragraph": "○夏，楚侵陳，克壺丘，",
                    "zhushu": "壷丘，陳邑。"
                },
                {
                    "paragraph": "以其服於晉也。",
                    "zhushu": ""
                },
                {
                    "paragraph": "秋，楚公子朱自東夷伐陳，",
                    "zhushu": "子朱，息公也。"
                },
                {
                    "paragraph": "陳人敗之，獲公子茷。陳懼，乃及楚平。",
                    "zhushu": "以小勝大，故懼而請平也。傳言“晉君少，楚陵中國”，明年所以有厥貉之會。茷，扶廢切。貉，武百切。"
                },
                {
                    "paragraph": "○冬，楚子越椒來聘，執幣傲。",
                    "zhushu": "子越椒，令尹子丈從子。傲，不敬。傲，五報切，注下同。從，才用切。"
                },
                {
                    "paragraph": "叔仲惠伯曰：“是必滅若敖氏之宗。傲其先君，神弗福也。”",
                    "zhushu": "十二年傳曰：“先君之敝器，使下臣致諸執事。”明奉使皆告廟，故言傲其先君也。爲宣四年楚滅若敖氏張本。敖，五刀切。使，所吏切。"
                },
                {
                    "paragraph": "○秦人來歸僖公、成風之禭，禮也。",
                    "zhushu": "秦慕諸夏，欲通敬於魯，因有翟泉之盟，故追贈僖公并及成風。本非魯方嶽同盟，無相赴弔之制，故不譏其緩，而以接好爲禮。夏，戸雅切。嶽，音岳。好，呼報切。下文注同。"
                },
                {
                    "paragraph": "諸侯相弔賀也，雖不當事，苟有禮焉，書也，以無忘舊好。",
                    "zhushu": "送死不及尸，故曰不當事。書者，書於典䇿，垂示子孫，使無忘過厚之好。",
                    "type": 2
                },
                {
                    "paragraph": "經十年，春，王正月，辛卯，臧孫辰卒。",
                    "zhushu": "無傳。公與小斂，故書日。與，音預。斂，力驗切。"
                },
                {
                    "paragraph": "○夏，秦伐晉。",
                    "zhushu": "不稱將帥，告辭略。將，子匠切。帥，所𩔖切。"
                },
                {
                    "paragraph": "○楚殺其大夫宜申。",
                    "zhushu": "宜申，子西也。謀弑君，故書名。"
                },
                {
                    "paragraph": "○自正月不雨，至于",
                    "zhushu": ""
                },
                {
                    "paragraph": "秋七月。",
                    "zhushu": "無傳。義與二年同。"
                },
                {
                    "paragraph": "○及蘇子盟于女栗。",
                    "zhushu": "女栗，地名，闕。蘇子，周卿士。頃王新立，故與魯盟，親諸侯也。女，音汝，一音如字。頃，音傾。"
                },
                {
                    "paragraph": "○冬，狄侵宋。",
                    "zhushu": "無傳。"
                },
                {
                    "paragraph": "○楚子、蔡侯次于厥貉。",
                    "zhushu": "厥貉，地名，闕。將伐宋而未行，故書“次”。",
                    "type": 2
                },
                {
                    "paragraph": "傳十年，春，晉人伐秦，取少梁。",
                    "zhushu": "少梁，馮翊夏陽縣。少，商照切，下注同。夏，戸雅切。"
                },
                {
                    "paragraph": "夏，秦伯伐晉，取北徴。",
                    "zhushu": "報少梁。徴，如字。三蒼云：“縣屬馮。”翊，音懲，一音張里切。"
                },
                {
                    "paragraph": "○初，楚范巫矞似",
                    "zhushu": "矞似，范邑之巫。矞，尹必切。"
                },
                {
                    "paragraph": "謂成王與子玉、子西曰：“三君皆將強死。城濮之役，王思之，故使止子玉曰：“母死不及。”止子西，子西縊而縣絶。",
                    "zhushu": "在僖二十八年。強，其丈切。濮，音卜。毋，音無。縊，一䜴切。縣，音𤣥。"
                },
                {
                    "paragraph": "王使□至，遂止之，使爲商公。",
                    "zhushu": "商，楚邑，今上雒商縣。使，所吏切。"
                },
                {
                    "paragraph": "㳂漢泝江，將入郢。",
                    "zhushu": "㳂，順流。泝，逆流。㳂，恱專切。泝，息路切。郢，以井切，又以政切。"
                },
                {
                    "paragraph": "王在渚宫，",
                    "zhushu": "小州曰渚。者，章吕切。水中可居者曰洲。洲，音州。"
                },
                {
                    "paragraph": "下，見之。懼而辭曰：“臣免於死，又有讒言，謂臣將逃，臣歸死於司敗也。”",
                    "zhushu": "陳、楚名司宼爲司敗。子西畏讒言，不敢之啇縣。"
                },
                {
                    "paragraph": "王使爲工尹。",
                    "zhushu": "掌百工之官。"
                },
                {
                    "paragraph": "又與子家謀弑穆王。穆王聞之，五月，殺鬭宜申及仲歸。",
                    "zhushu": "仲歸，子家。不書，非卿。"
                },
                {
                    "paragraph": "○秋七月，及蘇子盟于女栗，頃王立故也。",
                    "zhushu": "僖十年，狄滅温，蘇子奔衛。今復見，蓋王復之。復，扶又切。見，賢逼切。"
                },
                {
                    "paragraph": "○陳侯、鄭伯會楚子于息。冬，遂及蔡侯次于厥貉，",
                    "zhushu": "陳、鄭及宋麇子不書者，宋、鄭執卑，苟免爲楚僕任，受役於司馬，麇子恥之，遂逃而歸。三君失位降爵，故不列於諸侯。宋、鄭猶然，則陳侯必同也。麇，九倫切。"
                },
                {
                    "paragraph": "將以伐宋。",
                    "zhushu": ""
                },
                {
                    "paragraph": "宋華御事曰：“楚欲弱我也，先爲之弱乎？何必使誘我？我實不能，民何罪？”乃逆楚子，勞且聽命。",
                    "zhushu": "時楚欲誘呼宋共戰。御事，華元父。勞，力報切。"
                },
                {
                    "paragraph": "遂道以田孟諸。",
                    "zhushu": "孟諸，宋大藪也，在梁國睢陽縣東北。道，音導。藪，素口切。睢，音綏。"
                },
                {
                    "paragraph": "宋公爲右盂，鄭伯爲左盂。",
                    "zhushu": "盂，田獵陳名。盂，音于。陳，直覲切。"
                },
                {
                    "paragraph": "期思公復遂爲右司馬，",
                    "zhushu": "復遂，楚期思邑名，今弋陽期思縣。戈，以職切。"
                },
                {
                    "paragraph": "子朱及文之無畏爲左司馬。",
                    "zhushu": "將獵，張兩甄，故置二左司馬。然則右司馬人當中史。甄，吉然切。"
                },
                {
                    "paragraph": "命夙駕載燧，",
                    "zhushu": "燧，取火者。命，眉病切。燧，本又作㸂，音遂。"
                },
                {
                    "paragraph": "宋公違命，",
                    "zhushu": "不夙駕載燧。"
                },
                {
                    "paragraph": "無畏抶其僕以徇。",
                    "zhushu": ""
                },
                {
                    "paragraph": "或謂子舟曰：“國君不可戮也。”子舟曰：“當官而行，何彊之有？",
                    "zhushu": "子舟，無畏字。抶，恥乙切。徇，似俊切。舟，音州。"
                },
                {
                    "paragraph": "詩曰：“剛亦不吐，柔亦不茹。”",
                    "zhushu": "詩大雅。美仲山甫不辟彊禦。茹，如吕切。"
                },
                {
                    "paragraph": "“毋縱詭隨，以謹罔極。”",
                    "zhushu": "詩大雅。詭人隨人，無正心者。謹，猶慎也。罔，無也。極，中也。說，九委切。"
                },
                {
                    "paragraph": "是亦非辟彊也。敢愛死以亂官乎？”",
                    "zhushu": "爲宣十四年宋人殺子舟張本。"
                },
                {
                    "paragraph": "○厥貉之會，麇子逃歸。",
                    "zhushu": "爲明年楚子伐麇傳。"
                }
            ]
        },
        {
            "name": "文公下第九",
            "paragraphs": [
                {
                    "paragraph": "文公下第九",
                    "zhushu": "",
                    "type": 1
                },
                {
                    "paragraph": "經十有一年，春，楚子伐麇。",
                    "zhushu": "討前年逃厥貉會。麇，音九倫切。"
                },
                {
                    "paragraph": "○夏，叔彭生㑹晉郤缺于承筐。",
                    "zhushu": "承筐，宋地，在陳留襄邑縣西。彭生，叔仲惠伯。郤缺，兾缺。叔彭生，“叔”，又作“𠦑”，本或作“叔仲彭生”，“仲”衍字。缺，丘恱切。"
                },
                {
                    "paragraph": "○秋，曹伯來朝。○公子遂如宋。○狄侵齊。○冬，十月甲午，叔孫得臣敗狄于鹹。",
                    "zhushu": "鹹，魯地。鹹，音咸。",
                    "type": 2
                },
                {
                    "paragraph": "傳十一年，春，楚子伐麇，成大心敗麇師于防渚。",
                    "zhushu": "成大心，子玉之子太孫伯也。防渚，麇地。"
                },
                {
                    "paragraph": "潘崇復伐麇，至于錫穴。",
                    "zhushu": "錫穴，麇地。復，扶又切。錫，音羊，或作“錫”，星歷切。"
                },
                {
                    "paragraph": "○夏，叔仲惠伯會晉郤缺于承筐，謀諸侯之從於楚者。",
                    "zhushu": "九年，陳、鄭及楚平。十年，宋聽楚命。"
                },
                {
                    "paragraph": "○秋，曹文公來朝，即位而來見也。",
                    "zhushu": "見，賢遍切。"
                },
                {
                    "paragraph": "○襄仲聘于宋，且言司城蕩意諸而復之，",
                    "zhushu": "八年，意諸來奔。歸不書，史失之。"
                },
                {
                    "paragraph": "因賀楚師之不害也。",
                    "zhushu": "往年楚次厥貉，將以伐宋也。"
                },
                {
                    "paragraph": "○鄋瞒侵齊，",
                    "zhushu": "鄋瞒，狄國名，防風之後，漆姓。鄋，所求切；說文作□，云：北方長狄國也，在夏爲防風氏，殷爲汪芒氏。字林：□，一音先牢切。瞞，莫干切。漆，音七。"
                },
                {
                    "paragraph": "遂伐我。公卜使叔孫得臣追之，吉。侯叔夏御莊叔，",
                    "zhushu": "莊叔，得臣。夏，戸雅切。"
                },
                {
                    "paragraph": "緜房甥爲右，富父終甥駟乗。",
                    "zhushu": "駟乗，四人共車。乗，䋲證切。注及下同。"
                },
                {
                    "paragraph": "冬十月甲午，敗狄于鹹，獲長狄僑如。",
                    "zhushu": "僑如，鄋瞒國之君，蓋長三丈。獲僑如不書，賤夷狄也。僑，又作“喬”，其驕切。長，如字，又直亮切。"
                },
                {
                    "paragraph": "富父終甥摏其喉以戈殺之，",
                    "zhushu": "摏，猶衝也。摏，舒容切。喉，音侯。戈，古禾切。"
                },
                {
                    "paragraph": "埋其首於子駒之門，",
                    "zhushu": "子駒，魯郭門。骨節非常，恐後丗怪之，故詳其處。處，昌吕切。"
                },
                {
                    "paragraph": "以命宣伯。",
                    "zhushu": "得臣待事而名其三子，因名宣伯曰僑如，以旌其功。名，如字，或亡政切。"
                },
                {
                    "paragraph": "初，宋武公之丗，鄋瞒伐宋，",
                    "zhushu": "在春秋前。"
                },
                {
                    "paragraph": "司徒皇父帥師禦之。耏班御皇父充石，",
                    "zhushu": "皇父，戴公子。充石，皇父名。禦，本亦作“御”，魚吕切。耏，音而。"
                },
                {
                    "paragraph": "公子榖甥爲右，司宼牛父駟乗，以敗狄于長丘，",
                    "zhushu": "長丘，宋地。"
                },
                {
                    "paragraph": "獲長狄縁斯，",
                    "zhushu": "縁斯，僑如之先。"
                },
                {
                    "paragraph": "皇父之二子死焉。",
                    "zhushu": "皇父與榖甥及牛父皆死，故耏班獨受賞。"
                },
                {
                    "paragraph": "宋公於是以門賞耏班，使食其征，",
                    "zhushu": "門，關門。征，稅也。稅，舒銳切。"
                },
                {
                    "paragraph": "謂之“耏門”。",
                    "zhushu": ""
                },
                {
                    "paragraph": "晉之滅路也，",
                    "zhushu": "在宣十五年。潞，音路。"
                },
                {
                    "paragraph": "獲僑如之弟焚如。齊襄公之二年，",
                    "zhushu": "魯桓之十六年。"
                },
                {
                    "paragraph": "鄋瞒伐齊，齊王子成父獲其弟榮如，",
                    "zhushu": "榮如，焚如之弟。焚如後死而先說者，欲其兄弟伯季相次。榮如以魯桓十六年死，至宣十五年一百三歳，其兄猶在。傳言旣長且夀，有異於人。王子成父，齊大夫。壽，如字，一音授。"
                },
                {
                    "paragraph": "埋其首於周首之北門。",
                    "zhushu": "周首，齊邑。濟北榖城縣東北有周首亭。"
                },
                {
                    "paragraph": "衛人獲其季弟簡如，",
                    "zhushu": "伐齊退走，至衛見獲。"
                },
                {
                    "paragraph": "鄋瞞由是遂亡。",
                    "zhushu": "長狄之種絶。種，章勇切。"
                },
                {
                    "paragraph": "○郕大子朱儒自安於夫鍾，",
                    "zhushu": "安，處也。夫鍾，郕邑。郕，音成。儒，如朱切。夫，音扶。"
                },
                {
                    "paragraph": "國人弗徇。",
                    "zhushu": "徇，順也。爲明年郕伯來奔傳。徇，似俊切。",
                    "type": 2
                },
                {
                    "paragraph": "經十有二年，春，王正月，郕伯來奔。",
                    "zhushu": "稱爵見，公以諸侯禮迎之。見，賢遍切。"
                },
                {
                    "paragraph": "○𣏌伯來朝。",
                    "zhushu": "復稱伯，舎夷禮。復，扶又切，一音服。舍，音捨。"
                },
                {
                    "paragraph": "○二月，庚子，子叔姫卒。",
                    "zhushu": "旣嫁成人，雖見岀弃，猶以恩録其卒。"
                },
                {
                    "paragraph": "○夏，楚人圍巢。",
                    "zhushu": "巢，呉、楚間小國。廬江六縣東有居巢城。"
                },
                {
                    "paragraph": "秋，滕子來朝。秦伯使術來聘。",
                    "zhushu": "術不稱氏，史略文。"
                },
                {
                    "paragraph": "○冬，十有二月，戊午，晉人、秦人戰于河曲。",
                    "zhushu": "不書敗績，交綏而退，不大崩也。稱“人”，秦、晉無功，以微者告也。皆陳曰戰。例在莊十一年。河曲，在河東蒲坂縣南。陳，直覲切。坂，音反。"
                },
                {
                    "paragraph": "○季孫行父帥師城諸及鄆。",
                    "zhushu": "鄆，莒、魯所爭者。城陽姑幕縣南有貟亭，貟即鄆也。以其逺偪外國，故帥師城之。鄆，音運。幕，音莫，音云，一音運。本又作鄖音。",
                    "type": 2
                },
                {
                    "paragraph": "傳十二年，春，郕伯卒，郕人立君。",
                    "zhushu": "大子自安於外邑，故"
                },
                {
                    "paragraph": "大子以夫鍾與郕邽來奔。",
                    "zhushu": "郕邽，亦邑。邽，音圭。"
                },
                {
                    "paragraph": "公以諸侯逆之，非禮也，",
                    "zhushu": "非公寵叛人，"
                },
                {
                    "paragraph": "故書曰“郕伯來奔”。不書地，尊諸侯也。",
                    "zhushu": "旣尊以爲諸侯，故不復見其竊邑之罪。復，扶又切。見，賢逼切。"
                },
                {
                    "paragraph": "○𣏌桓公來朝，始朝公也。",
                    "zhushu": "公即位，始來朝。"
                },
                {
                    "paragraph": "且請絶叔姫而無絶昏，公許之。",
                    "zhushu": "不絶昏。立其娣以爲夫人。不書大歸，未笄而卒。"
                },
                {
                    "paragraph": "二月，叔姫卒。不言𣏌，絶也。",
                    "zhushu": "旣許其絶，故不言𣏌。"
                },
                {
                    "paragraph": "書叔姫，言非女也。",
                    "zhushu": "女未嫁而卒，不書。"
                },
                {
                    "paragraph": "○楚令尹大孫伯卒，成嘉爲令尹。",
                    "zhushu": "□敖曾孫子孔。"
                },
                {
                    "paragraph": "羣舒叛楚。",
                    "zhushu": "羣舒，偃姓，舒庸、舒鳩之屬。今廬江南有舒城，舒城西南有龍舒。"
                },
                {
                    "paragraph": "夏，子孔執舒子平及宗子，遂圍巢。",
                    "zhushu": "平，舒君名。宗、巢二國，羣舒之屬。"
                },
                {
                    "paragraph": "○秋，滕昭公來朝，亦始朝公也。○秦伯使西乞術來聘，且言將伐晉。襄仲辭玉，曰：“君不忘先君之好，照臨魯國，鎭撫其社稷，重之以大器，寡君敢辭玉。”",
                    "zhushu": "大器，圭璋也。不欲與秦爲好，故辭玉。好，呼報切。注及下皆同。重，直用切。璋，音章。"
                },
                {
                    "paragraph": "對曰：“不腆敝器，不足辭也。”",
                    "zhushu": "腆，厚也。腆，他典切。"
                },
                {
                    "paragraph": "主人三辭。賔荅曰：“寡君願徼福于周公、魯公以事君，",
                    "zhushu": "徼，要也。魯公，伯禽也。言願事君以并蒙先君之福。徼，古堯切。要，於堯切。下同。"
                },
                {
                    "paragraph": "不腆先君之敝器，使下臣致諸執事，以爲瑞節，",
                    "zhushu": "節，信也。岀聘必告廟，故稱先君之器。瑞，垂僞切。"
                },
                {
                    "paragraph": "要結好命，所以藉寡君之命，結二國之好，",
                    "zhushu": "藉，薦也。藉，在夜切。注同。"
                },
                {
                    "paragraph": "是以敢致之。”襄仲曰：“不有君子，其能國乎？國無陋矣。”厚賄之。",
                    "zhushu": "賄，贈送也。賄，呼罪切。"
                },
                {
                    "paragraph": "○秦爲令狐之役故，冬，秦伯伐晉，取羈馬。",
                    "zhushu": "今狐役在七年。羈馬，晉邑。爲，于僞切，今，力丁切。"
                },
                {
                    "paragraph": "晉人禦之。趙盾將中軍，荀林父佐之。",
                    "zhushu": "林父代先克將，子匠切。"
                },
                {
                    "paragraph": "郤缺將上軍，",
                    "zhushu": "代箕鄭。"
                },
                {
                    "paragraph": "臾駢佐之。",
                    "zhushu": "代林父。駢，歩邊切。"
                },
                {
                    "paragraph": "欒盾將下軍，",
                    "zhushu": "欒枝子，代先蔑。欒，力官切。盾，徒本切。"
                },
                {
                    "paragraph": "胥甲佐之。",
                    "zhushu": "胥臣子，代先都。"
                },
                {
                    "paragraph": "范無恤御戎，",
                    "zhushu": "代歩昭。昭，上遙切。"
                },
                {
                    "paragraph": "以從秦師于河曲。",
                    "zhushu": ""
                },
                {
                    "paragraph": "臾駢曰：“秦不能乆，請深壘固軍以待之。”從之。",
                    "zhushu": ""
                },
                {
                    "paragraph": "秦人欲戰，秦伯謂士會曰：“若何而戰？”",
                    "zhushu": "晉士㑹七年奔秦。壘，力軌切。"
                },
                {
                    "paragraph": "對曰：“趙氏新出其屬曰臾駢，必實爲此謀，將以老我師也。",
                    "zhushu": "臾駢，趙盾屬大夫，新出佐上軍。"
                },
                {
                    "paragraph": "趙有側室曰穿，晉君之壻也，",
                    "zhushu": "側室，支子。穿，趙夙庶孫。穿，音川。"
                },
                {
                    "paragraph": "有𠖥而弱，不在軍事，",
                    "zhushu": "弱，年少也，又未甞渉知軍事。少，詩照切。"
                },
                {
                    "paragraph": "好勇而狂，且惡臾駢之佐上軍也。若使輕者肆焉，其可。”",
                    "zhushu": "肆，暫往而退也。惡，烏路切。輕，遣政切。肆，音四。"
                },
                {
                    "paragraph": "秦伯以璧祈戰于河。",
                    "zhushu": "禱求勝。禱，丁老切，一音丁報切。"
                },
                {
                    "paragraph": "十二月戊午，秦軍掩晉上軍，趙穿追之不及，",
                    "zhushu": "上軍不動，趙穿獨追之，"
                },
                {
                    "paragraph": "反，怒曰：“裹糧坐甲，固敵是求，敵至不擊，將何俟焉？”軍吏曰：“將有待也。”",
                    "zhushu": "待可擊。裹，音果。"
                },
                {
                    "paragraph": "穿曰：“我不知謀，將獨出。”乃以其屬出。宣子曰：“秦獲穿也，獲一卿矣。",
                    "zhushu": "僖三十三年，晉侯以一命命郤缺爲卿，不在軍帥之數。然則晉自有散位從卿者。帥，所𩔖切。散，悉但切。"
                },
                {
                    "paragraph": "秦以勝歸，我何以報？”乃皆出戰，交綏。",
                    "zhushu": "司馬法曰：“逐奔不逺，從綏不及。逐奔不逺則難誘，從綏不及則難陷。”然則古名退軍爲綏。秦、晉志未能堅戰，短兵未至，爭而兩退，故曰交綏。爭，爭𨷵之爭。"
                },
                {
                    "paragraph": "秦行人夜戒晉師曰：“兩君之士皆未憖也，明日請相見也。”",
                    "zhushu": "憖，缺也。憖，魚覲切，又魚轄切。方言云：傷也。字林云：間也，牛吝切。"
                },
                {
                    "paragraph": "㬰駢曰：“使者目動而言肆，懼我也，",
                    "zhushu": "目動，心不安。言肆，聲放，失常節。使，所吏切。"
                },
                {
                    "paragraph": "將遁矣。薄諸河，必敗之。”",
                    "zhushu": "薄，迫也。遁，徒困切。薄，蒲莫切，下同。敗，卑賣切。"
                },
                {
                    "paragraph": "胥甲、趙穿當軍門呼曰：“死傷未收而弃之，不惠也。不待期而薄人於險，無勇也。”乃止。",
                    "zhushu": "晉師。止爲宣元年放胥甲傳。"
                },
                {
                    "paragraph": "秦師夜遁。復侵晉，入瑕。",
                    "zhushu": "復，扶又切。"
                },
                {
                    "paragraph": "○城諸及鄆。書，時也。",
                    "zhushu": "",
                    "type": 2
                },
                {
                    "paragraph": "經十有三年，春，王正月。○夏，五月，壬午，陳侯朔卒。",
                    "zhushu": "無傳。再同盟。"
                },
                {
                    "paragraph": "○邾子蘧蒢卒。",
                    "zhushu": "未同盟而赴以名。蘧，其居切。蒢，文居切。"
                },
                {
                    "paragraph": "○自正月不雨，至于秋七月。",
                    "zhushu": "無傳。義與二年同。"
                },
                {
                    "paragraph": "○大室屋壞。",
                    "zhushu": "大廟之室。大，音泰。注及傳同。"
                },
                {
                    "paragraph": "○冬，公如晉。○衛侯會公于沓。",
                    "zhushu": "沓，地闕。沓，徒荅切。"
                },
                {
                    "paragraph": "○狄侵衛。",
                    "zhushu": "無傳。"
                },
                {
                    "paragraph": "○十有二月，己丑，公及晉侯盟。",
                    "zhushu": "十二月無己丑。己丑，十一月十一日。"
                },
                {
                    "paragraph": "○公還自晉。鄭伯會公于棐。",
                    "zhushu": "棐，鄭地。棐，芳味切，又非尾切。",
                    "type": 2
                },
                {
                    "paragraph": "傳十三年，春，晉侯使詹嘉處瑕，以守桃林之塞。",
                    "zhushu": "詹嘉，晉大夫，賜其瑕邑，令帥衆守桃林以備秦。桃林，在𢎞農華隂縣東潼閞。詹，章廉切。塞，悉代切。令，力呈切。華，戸化切。潼，音童。"
                },
                {
                    "paragraph": "晉人患秦之用士會也，夏，六卿相見於諸浮。",
                    "zhushu": "諸浮，晉地。"
                },
                {
                    "paragraph": "趙宣子曰：“隨會在秦，賈季在狄，難日至矣，若之何？”",
                    "zhushu": "六年，賈季奔狄。難，乃旦切。日，人實切。"
                },
                {
                    "paragraph": "中行桓子曰：“請復賈季，",
                    "zhushu": "中行桓子，荀林父也。僖二十八年始將中行，故以爲氏。行，戸郎切。注同。將，子匠切。"
                },
                {
                    "paragraph": "能外事，且由舊勲。”",
                    "zhushu": "有狐偃之舊勲。"
                },
                {
                    "paragraph": "郤成子曰：“賈季亂，且罪大，",
                    "zhushu": "殺陽處父故。"
                },
                {
                    "paragraph": "不如隨會，能賤而有恥，柔而不犯，",
                    "zhushu": "不可犯以不義。"
                },
                {
                    "paragraph": "其知足使也，且無罪。”",
                    "zhushu": ""
                },
                {
                    "paragraph": "乃使魏壽餘僞以魏叛者，以誘士會。執其帑於晉，使夜逸。",
                    "zhushu": "魏夀餘，畢萬之後。帑，壽餘子。知，音智。帑，音奴。"
                },
                {
                    "paragraph": "請自歸于秦，秦伯許之。",
                    "zhushu": "許受其邑。"
                },
                {
                    "paragraph": "履士會之足於朝。",
                    "zhushu": "躡士會足，欲使行。躡，女渉切。"
                },
                {
                    "paragraph": "秦伯師于河西，",
                    "zhushu": "將取魏。"
                },
                {
                    "paragraph": "魏人在東。",
                    "zhushu": "今河北縣，於秦爲在河之東。"
                },
                {
                    "paragraph": "壽餘曰：“請東人之能與夫二三有司言者，吾與之先。”",
                    "zhushu": "欲與晉人在秦者共，先告喻魏有司。夫，音扶。"
                },
                {
                    "paragraph": "使士會，士會辭曰：“晉人，虎狼也。若背其言，臣死，妻子爲戮，無益於君，不可悔也。”",
                    "zhushu": "辭行，示已無去心。背，音佩，下同。"
                },
                {
                    "paragraph": "秦伯曰：“若背其言，所不歸爾帑者，有如河。”",
                    "zhushu": "言必歸其妻子，明白如河。"
                },
                {
                    "paragraph": "乃行。繞朝贈之以䇿，",
                    "zhushu": "䇿，馬檛。臨别授之馬檛，並示己所䇿以展情。繞朝，秦大夫。繞，如字，又張遙切。䇿，本又作“筴”，初革切。檛，張𤓰切。馬杖也。王，鄒華切。字林作“𥬸”，云：箠也，竹𤓰切。"
                },
                {
                    "paragraph": "曰：“子無謂秦無人，吾謀□不用也。”",
                    "zhushu": "示己覺其情。"
                },
                {
                    "paragraph": "旣濟，魏人譟而還。",
                    "zhushu": "喜得士㑹。譟，素報切。還，音旋。"
                },
                {
                    "paragraph": "秦人歸其帑，其處者爲劉氏。",
                    "zhushu": "士會，堯後劉累之胤，别族復累之姓。累，劣彼切。"
                },
                {
                    "paragraph": "○邾文公卜遷于繹，",
                    "zhushu": "繹，邾邑。魯國鄒縣北有繹山。繹，音亦。鄒，側留切。"
                },
                {
                    "paragraph": "史曰：“利於民而不利於君。”邾子曰：“苟利於民，孤之利也。天生民而樹之君，以利之也。民旣利矣，孤必與焉。”左右曰：“命可長也，君何弗爲？”邾子曰：“命在養民。死之短長，時也。民苟利矣，遷也，吉莫如之！”",
                    "zhushu": "左右以一人之命爲言，文公以百姓之命爲主。一人之命，各有短長，不可如何。百姓之命，乃傳世無窮，故徙之。與，音預。專，直專切。"
                },
                {
                    "paragraph": "遂遷于繹。",
                    "zhushu": ""
                },
                {
                    "paragraph": "五月，邾文公卒。君子曰：“知命。”○秋，七月，大室之屋壞。書，不共也。",
                    "zhushu": "簡慢宗廟，使至傾頽，故書以見臣子不共。頽，大囬切。見，賢遍切。"
                },
                {
                    "paragraph": "○冬，公如晉朝，且㝷盟。衛侯會公于沓，請平于晉。公還，鄭伯會公于棐，亦請平于晉。公皆成之。",
                    "zhushu": "鄭、衛貳干楚，畏晉，故因公請平。"
                },
                {
                    "paragraph": "鄭伯與公宴于棐。子家賦鴻鴈。",
                    "zhushu": "子家，鄭大夫公子歸生也。鴻鴈，詩小雅。義取侯伯哀恤鰥寡，有征行之勞。言鄭國寡弱，欲使魯侯還晉恤之。鰥，古頑切。"
                },
                {
                    "paragraph": "季文子曰：“寡君未免於此。”",
                    "zhushu": "言亦同有微弱之憂。"
                },
                {
                    "paragraph": "文子賦四月，",
                    "zhushu": "四月，詩小雅。義取行役踰時，思歸祭祀，不欲爲還晉。爲，于僞切。下皆同。"
                },
                {
                    "paragraph": "子家賦載馳之四章。",
                    "zhushu": "載馳，詩鄘風。四章以下，義取小國有急，欲引大國以救助。鄘，音容。"
                },
                {
                    "paragraph": "文子賦采薇之四章。",
                    "zhushu": "采薇，詩小雅。取其豈敢定居，一月三捷。許爲鄭還，不敢安居。三，息暫切，又如字。㨗，在接切。"
                },
                {
                    "paragraph": "鄭伯拜，",
                    "zhushu": "謝公爲行。"
                },
                {
                    "paragraph": "公荅拜。",
                    "zhushu": "",
                    "type": 2
                },
                {
                    "paragraph": "經十有四年，春，王正月，公至自晉。",
                    "zhushu": "無傳。告於廟。"
                },
                {
                    "paragraph": "○邾人伐我南鄙。○叔彭生帥師伐邾。○夏，五月，乙亥，齊侯潘卒。",
                    "zhushu": "七年盟于扈。乙亥，四月二十九日。書五月，從赴。潘，判干切。"
                },
                {
                    "paragraph": "○六月，公會宋公、陳侯、衛侯、鄭伯、許男、曹伯、晉趙盾。癸酉，同盟于新城。",
                    "zhushu": "新城，宋地，在梁國穀熟縣西。"
                },
                {
                    "paragraph": "○秋，七月，有星孛入于北斗。",
                    "zhushu": "孛，彗也。旣見而移入北斗，非常所有，故書之。孛，音偑。徐：無潰切。嵇康音渤海字。彗，嵇：似歳切，一音唯遂切。見，賢遍切。"
                },
                {
                    "paragraph": "○公至自會。",
                    "zhushu": "無傳。"
                },
                {
                    "paragraph": "○晉人納捷菑于邾，弗克納。",
                    "zhushu": "邾有成君，晉趙盾不度於義，而大興諸侯之師，渉邾之竟，見辭而退。雖有服義之善，所興者廣，所害者衆，故貶稱“人”。菑，側其切。度，特洛切。竟，音境。"
                },
                {
                    "paragraph": "○九月，甲申，公孫敖卒于齊。",
                    "zhushu": "旣許復之，故從大夫例書“卒”。"
                },
                {
                    "paragraph": "○齊公子商人弑其君舎。",
                    "zhushu": "舎未踰年而稱君者，先君旣葬，舎已即位。弑君例在宣四年。"
                },
                {
                    "paragraph": "○宋子哀來奔。",
                    "zhushu": "大夫奔，例書名氏，貴之，故書字。"
                },
                {
                    "paragraph": "○冬，單伯如齊。",
                    "zhushu": "單伯，周卿士，爲魯如齊，故書。單，音善。爲，于僞切。"
                },
                {
                    "paragraph": "○齊人執單伯。",
                    "zhushu": "諸侯無執王使之義，故不衣行人例。使，所吏切。"
                },
                {
                    "paragraph": "○齊人執子叔姫。",
                    "zhushu": "叔姫，魯女，齊侯舎之母。不稱夫人，自魯録之，父母辭。",
                    "type": 2
                },
                {
                    "paragraph": "傳十四年，春，頃王崩。周公閱與王孫蘇爭政，故不赴。凡崩、薨，不赴則不書；禍、福，不告亦不書。",
                    "zhushu": "奔、亡，禍也；歸復，福也。頃，音傾。閲，音恱。"
                },
                {
                    "paragraph": "懲不敬也。",
                    "zhushu": "欲使怠慢，音自戒。懲，直升切。"
                },
                {
                    "paragraph": "○邾文公之卒也，",
                    "zhushu": "在前年。"
                },
                {
                    "paragraph": "公使弔焉，不敬。邾人來討，伐我南鄙，故惠伯伐邾。○子叔姫妃齊昭公，生舎。叔姫無寵，舎無威。公子商人驟施於國，",
                    "zhushu": "驟，數也。商人，桓公子。妃，音配，本亦作配。驟，仕救切。施，式氏切。數，音朔。"
                },
                {
                    "paragraph": "而多聚士，盡其家，貸於公有司以繼之。",
                    "zhushu": "家財盡，從公及國之有司富者貸。盡，津忍切。貸，音特，又音忒，注同。"
                },
                {
                    "paragraph": "夏五月，昭公卒，舎即位。○邾文公元妃齊姜生定公，二妃晉姫生捷菑。文公卒，邾人立定公，捷菑奔晉。○六月，同盟于新城，從於楚者服，",
                    "zhushu": "從楚者，陳、鄭、宋。"
                },
                {
                    "paragraph": "且謀邾也。",
                    "zhushu": "謀納捷菑。"
                },
                {
                    "paragraph": "○秋七月乙卯夜，齊商人弑舎而讓元。",
                    "zhushu": "元，商人兄齊惠公也。書“九月”，從告。七月無乙卯，日誤。弑，本作殺，音試。"
                },
                {
                    "paragraph": "元曰：“爾求之乆矣，我能事爾，爾不可使多蓄憾。",
                    "zhushu": "不爲君則恨多。蓄，勑六切；本又作畜。憾，本又作感，戸暗切。"
                },
                {
                    "paragraph": "將免我乎？爾爲之。”",
                    "zhushu": "言，將復殺我。復，扶又切。"
                },
                {
                    "paragraph": "○有星孛入于北斗，周内史叔服曰：“不出七年，宋、齊、晉之君皆將死亂。”",
                    "zhushu": "後三年，宋弒昭公。五年，齊弒懿公；七年，晉弑靈公。史服但言事徴而不論其占，固非求學所得詳言。弒，音試，下同。"
                },
                {
                    "paragraph": "○晉趙盾以諸侯之師八百乗，納捷菑于邾。",
                    "zhushu": "八百乗，六萬人，言力有餘。乗，䋲證切。注同。"
                },
                {
                    "paragraph": "邾人辭曰：“齊出貜且長。”",
                    "zhushu": "貜且，定公。貜，俱縳切；徐，居碧切。且，子餘切。長，丁丈切。下注同。"
                },
                {
                    "paragraph": "宣子曰：“辭順而弗從，不祥。”乃還。",
                    "zhushu": "立適以長，故曰辭順。適，丁歷切。"
                },
                {
                    "paragraph": "○周公將與王孫蘇訟于晉，王叛王孫蘇，",
                    "zhushu": "王，匡王。叛，不與，"
                },
                {
                    "paragraph": "而使尹氏與聃啓訟周公于晉。",
                    "zhushu": "訟，理之。尹氏，周卿士。聃啓，周大夫。聃，乃甘切。"
                },
                {
                    "paragraph": "趙宣子平王室而復之。",
                    "zhushu": "復使和親。"
                },
                {
                    "paragraph": "○楚莊王立，",
                    "zhushu": "穆王子也。"
                },
                {
                    "paragraph": "子孔、潘崇將襲羣舒，使公子爕與子儀守，而伐舒蓼。",
                    "zhushu": "即羣舒。爕，昔協切。守，手又切。蓼，音了。"
                },
                {
                    "paragraph": "二子作亂，城郢，而使賊殺子孔，不克而還。八月，二子以楚子出，將如商密。",
                    "zhushu": "國語曰：楚莊王幼弱，子儀爲師，王子𤓖爲傳。還，音旋。"
                },
                {
                    "paragraph": "廬戢棃及叔麇誘之，遂殺鬭克及公子爕。",
                    "zhushu": "廬，今襄陽中廬縣。戢棃，廬大夫。叔麇，其佐。𨷵克，子儀也。廬，力於切，又音盧。注同。戢，側立切。麇，九倫切。"
                },
                {
                    "paragraph": "初，鬬克囚于秦，",
                    "zhushu": "在僖二十五年。"
                },
                {
                    "paragraph": "秦有殽之敗，",
                    "zhushu": "在僖三十三年。"
                },
                {
                    "paragraph": "而使歸求成。成而不得志。",
                    "zhushu": "無賞報也。"
                },
                {
                    "paragraph": "公子爕求今尹而不得，故二子作亂。",
                    "zhushu": "傳言楚莊幼弱，國内亂，所以不能與晉競。"
                },
                {
                    "paragraph": "○穆伯之從己氏也，",
                    "zhushu": "在八年。已，音紀，又音祀。"
                },
                {
                    "paragraph": "魯人立文伯。",
                    "zhushu": "穆伯之子榖也。"
                },
                {
                    "paragraph": "穆伯生二子於莒而求復，文伯以爲請。襄仲使無朝，聽命，復而不出，",
                    "zhushu": "不得使與聽政事，終寢於家，故岀入不書。爲，如字，又于僞切。下“爲請”同。十五年亦放此。與，音預。"
                },
                {
                    "paragraph": "三年而盡室以復適莒。文伯疾，而請曰：“榖之子弱，",
                    "zhushu": "子，孟獻子，年尚少。盡，津忍切。復，扶又切。少，詩照切。"
                },
                {
                    "paragraph": "請立難也。”",
                    "zhushu": "難，榖弟。難，乃多切，又如字。"
                },
                {
                    "paragraph": "許之。文伯卒，立惠叔。穆伯請重賂以求復，惠叔以爲請，許之。將來，九月，卒于齊。告喪，請葬，弗許。",
                    "zhushu": "請以卿禮葬。"
                },
                {
                    "paragraph": "○宋髙哀爲蕭封人，以爲卿，",
                    "zhushu": "蕭，宋附庸。仕附庸，還升爲卿。"
                },
                {
                    "paragraph": "不義宋公而出，遂來奔。",
                    "zhushu": "岀而待放，從放所來，故曰“遂”。"
                },
                {
                    "paragraph": "書曰“宋子哀來奔”，貴之也。",
                    "zhushu": "貴其不食汙君之禄，辟禍速也。汙，汙辱之汙。"
                },
                {
                    "paragraph": "○齊人定懿公，使來告難，故書以“九月。”",
                    "zhushu": "齊人不服，故三月而後定。書以九月，明經日月皆從赴。難，乃旦切。"
                },
                {
                    "paragraph": "齊公子元不順懿公之爲政也，終不曰“公”，曰“夫己氏”。",
                    "zhushu": "猶言某甲。夫，音扶。己，音紀。"
                },
                {
                    "paragraph": "○襄仲使告于王，請以王寵求昭姫于齊，",
                    "zhushu": "昭姫，子叔姫。"
                },
                {
                    "paragraph": "曰：“殺其子，焉用其母？請受而罪之。”冬，單伯如齊，請子叔姫，齊人執之。",
                    "zhushu": "恨魯恃王勢以求女故。焉，於䖍切。"
                },
                {
                    "paragraph": "又執子叔姫。",
                    "zhushu": "欲以恥辱魯。",
                    "type": 2
                },
                {
                    "paragraph": "經十有五年，春，季孫行父如晉。○三月，宋司馬華孫來盟。",
                    "zhushu": "華孫奉使鄰國，能臨事制冝，至魯而後定盟，故不稱使。其官皆從，故書司馬。華，戸化切。使，所吏切。從，才用切。"
                },
                {
                    "paragraph": "○夏，曹伯來朝。○齊人歸公孫敖之喪。",
                    "zhushu": "大夫喪還不書，善魯感子以赦父，敦公族之恩，崇仁孝之敎，故特録敖喪歸以示義。"
                },
                {
                    "paragraph": "○六月，辛丑，朔，日有食之。鼔，用牲于社。",
                    "zhushu": "傳例曰：非禮也。"
                },
                {
                    "paragraph": "○單伯至自齊。○晉郤缺帥師伐蔡。戊申，入蔡。",
                    "zhushu": "傳例曰：獲大城曰入。"
                },
                {
                    "paragraph": "○秋，齊人侵我西鄙。○季孫行父如晉。○冬，十有一月，諸侯盟于扈。",
                    "zhushu": "將伐齊，晉侯受賂而止，故揔曰諸侯，言不足序列。"
                },
                {
                    "paragraph": "○十有二月，齊人來歸子叔姫。",
                    "zhushu": "齊人以王故來送子叔姫，故與直出者異文。"
                },
                {
                    "paragraph": "○齊侯侵我西鄙，○遂伐曹，入其郛。",
                    "zhushu": "郛，郭也。郛，音孚。",
                    "type": 2
                },
                {
                    "paragraph": "傳十五年，春，季文子如晉，爲單伯與子叔姫故也。",
                    "zhushu": "因晉請齊。爲，子僞切，下爲孟氏、下注爲惠叔皆同。"
                },
                {
                    "paragraph": "○三月，宋華耦來盟，其官皆從之。書曰“宋司馬華孫”，貴之也。",
                    "zhushu": "古之盟㑹，必備威儀，崇贄幣，賔主以成禮爲敬。故傳曰：“卿行旅從。”春秋時率多不能備儀，華孫能率其屬以從古典，所以敬事而自重。使重而事敬，則魯尊而禮篤，故貴而不名。從，才用切，注“旅從”同，又音如字。贄，音至。率，所𩔖切，又音律。使，所吏切。"
                },
                {
                    "paragraph": "公與之宴，辭曰：“君之先臣督，得罪於宋殤公，名在諸侯之䇿。臣承其祀，其敢辱君？",
                    "zhushu": "耦，華督曾孫也。督弑殤公在桓二年。耦自以罪人子孫，故不敢屈辱魯君。對共宴會，"
                },
                {
                    "paragraph": "請承命於亞旅。”",
                    "zhushu": "亞旅，上大夫也。亞，於嫁切。"
                },
                {
                    "paragraph": "魯人以爲敏。",
                    "zhushu": "無故揚其先祖之罪，是不敏。魯人以爲敏，明君子所不與也。"
                },
                {
                    "paragraph": "○夏，曹伯來朝，禮也。諸侯五年再相朝，以脩王命，古之制也。",
                    "zhushu": "十一年，曹伯來朝，雖至此乃來，亦五年。傳爲“冬，齊侯伐曹”張本。"
                },
                {
                    "paragraph": "○齊人或爲孟氏謀，",
                    "zhushu": "孟氏，公孫敖家。慶父爲長庶，故或稱孟氏。長，丁丈切。"
                },
                {
                    "paragraph": "曰：“魯，爾親也，飾棺寘諸堂阜，",
                    "zhushu": "堂阜，齊、魯竟上地。飾棺不殯，示無所歸。寘，之䜴切。竟，音境。殯，必刃切。"
                },
                {
                    "paragraph": "魯必取之。”從之。卞人以告。",
                    "zhushu": "卞人，魯卞邑大夫。卞，皮彦切。"
                },
                {
                    "paragraph": "惠叔猶毀以爲請，",
                    "zhushu": "敖卒，則惠叔請之，至今期年而猶未已。毁，過喪禮。期，居其切。"
                },
                {
                    "paragraph": "立於朝以待命。許之，取而殯之。",
                    "zhushu": "殯於孟氏之寢，終叔服之言。"
                },
                {
                    "paragraph": "齊人送之。書曰：“齊人歸公孫敖之喪。”爲孟氏，且國故也。",
                    "zhushu": "爲惠叔毁請，且國之公族，故聽其歸殯而書之。爲，于僞切。"
                },
                {
                    "paragraph": "葬視共仲，",
                    "zhushu": "制如慶父，皆以罪降。共，音恭。"
                },
                {
                    "paragraph": "聲已不視，帷堂而哭。",
                    "zhushu": "聲己，惠叔母，怨敖從莒女，故帷堂。已，音紀。"
                },
                {
                    "paragraph": "襄仲欲勿哭，",
                    "zhushu": "怨敖取其妻。"
                },
                {
                    "paragraph": "惠伯曰：“喪，親之終也。",
                    "zhushu": "惠伯，叔彭生。"
                },
                {
                    "paragraph": "雖不能始，善終可也。史佚有言曰：“兄弟致美。”",
                    "zhushu": "各盡其美，義乃終。"
                },
                {
                    "paragraph": "救乏、賀善、弔災、祭敬、喪哀，情雖不同，母絶其愛，親之道也。子無失道，何怨於人？”襄仲說，帥兄弟以哭之。",
                    "zhushu": ""
                },
                {
                    "paragraph": "他年，其二子來，",
                    "zhushu": "敖在莒所生。毋，音無。說，音悦。"
                },
                {
                    "paragraph": "孟獻子愛之，聞於國。",
                    "zhushu": "獻子，榖之子仲叔蔑。聞，音問，或如字，下同。蔑，亡結切。"
                },
                {
                    "paragraph": "或譖之曰：“將殺子。”獻子以告季文子。二子曰：“夫子以愛我聞，我以將殺子聞，不亦逺於禮乎？逺禮不如死。”一人門于句鼆，一人門于戾丘，皆死。",
                    "zhushu": "句鼆、戾丘，魯邑。有宼攻門，二子禦之而死。遠，于萬切，下同。句，古侯切。鼆，又作黽，莫幸切。戾，力計切。"
                },
                {
                    "paragraph": "○六月辛丑朔，日有食之，鼔，用牲于社，非禮也。",
                    "zhushu": "得常鼔之月，而於社用牲，爲非禮。"
                },
                {
                    "paragraph": "日有食之，天子不舉，",
                    "zhushu": "去盛饌。去，起吕切。饌，仕眷切。"
                },
                {
                    "paragraph": "伐鼔于社；",
                    "zhushu": "責羣隂。伐，猶撃也。"
                },
                {
                    "paragraph": "諸侯用幣于社，",
                    "zhushu": "社尊於諸侯，故請救而不敢責之。"
                },
                {
                    "paragraph": "伐鼔于朝，",
                    "zhushu": "退自責。"
                },
                {
                    "paragraph": "以昭事神、訓民、事君，",
                    "zhushu": "天子不舉，諸侯用幣，所以事神。尊卑異制，所以訓民。"
                },
                {
                    "paragraph": "示有等威，古之道也。",
                    "zhushu": "等威，威儀之等差。差，初佳切，又初冝切。"
                },
                {
                    "paragraph": "齊人許單伯請而赦之，使來致命。",
                    "zhushu": "以單伯執節不移，且畏晉，故許之。"
                },
                {
                    "paragraph": "書曰“單伯至自齊”，貴之也。",
                    "zhushu": "單伯爲魯拘執，旣免而不廢禮，終來致命，故貴而告廟。爲，于僞切。下似爲同。拘，音俱。"
                },
                {
                    "paragraph": "○新城之盟，",
                    "zhushu": "在前年。"
                },
                {
                    "paragraph": "蔡人不與。",
                    "zhushu": "不㑹盟。與，音預，下同。"
                },
                {
                    "paragraph": "晉郤缺以上軍、下軍伐蔡，",
                    "zhushu": "兼帥二軍。"
                },
                {
                    "paragraph": "曰：“君弱，不可以怠。”",
                    "zhushu": "怠，解也。解，佳賣切。"
                },
                {
                    "paragraph": "戊申，入蔡，以城下之盟而還。凡勝國，曰“滅之”，",
                    "zhushu": "勝國，絶其社稷，有其土地。還，音旋。"
                },
                {
                    "paragraph": "獲大城焉曰“入之”。",
                    "zhushu": "得大都而不有。"
                },
                {
                    "paragraph": "○秋，齊人侵我西鄙，故季文子告于晉。",
                    "zhushu": ""
                },
                {
                    "paragraph": "冬十一月，晉侯、宋公、衛侯、蔡侯、陳侯、鄭伯、許男、曹伯盟于扈，㝷新城之盟，且謀伐齊也。",
                    "zhushu": "齊執王使，且數伐魯。使，所吏切，下王使同。數，音朔。"
                },
                {
                    "paragraph": "齊人賂晉侯，故不克而還。於是有齊難，是以公不會。",
                    "zhushu": "明今不序諸侯，不以公不會故。難，乃且切。下注同。"
                },
                {
                    "paragraph": "書曰“諸侯盟于扈”，無能爲故也。",
                    "zhushu": "惡其受賂，不能討齊。惡，烏路切。"
                },
                {
                    "paragraph": "凡諸侯會，公不與，不書，諱君惡也。",
                    "zhushu": "謂國無難，不㑹義事，故爲惡。不書，謂不國别序諸侯。"
                },
                {
                    "paragraph": "與而不書，後也。",
                    "zhushu": "謂後期也。今貶諸侯，似爲公諱，故傳發例以明之。爲，于僞切。"
                },
                {
                    "paragraph": "齊人來歸子叔姫，王故也。",
                    "zhushu": "單伯雖見執，能守節不移，終達王命，使叔姫得歸。"
                },
                {
                    "paragraph": "○齊侯侵我西鄙，謂諸侯不能也。",
                    "zhushu": "不能討己。"
                },
                {
                    "paragraph": "遂伐曹，入其郛，討其來朝也。",
                    "zhushu": "此年夏朝。"
                },
                {
                    "paragraph": "季文子曰：“齊侯其不免乎！己則無禮，",
                    "zhushu": "執王使而伐無罪，己，音紀。使，所吏切。"
                },
                {
                    "paragraph": "而討於有禮者，曰：“女何故行禮？”禮以順天，天之道也。己則反天，而又以討人，難以免矣。詩曰：“胡不相畏，不畏于天。”",
                    "zhushu": "詩少雅。女，音汝。相，息亮切，又如字。"
                },
                {
                    "paragraph": "君子之不虐幼賤，畏于天也。在周頌曰：“畏天之威，于時保之。”",
                    "zhushu": "詩周頌。言畏天威，于是保福禄。"
                },
                {
                    "paragraph": "不畏于天，將何能保？以亂取國，奉禮以守，猶懼不終。多行無禮，弗能在矣。”",
                    "zhushu": "爲十八年齊弑商人傳。守，手又切。",
                    "type": 2
                },
                {
                    "paragraph": "經十有六年春，季孫行父會齊侯于陽榖，齊侯弗及盟。",
                    "zhushu": "及，與也。"
                },
                {
                    "paragraph": "○夏五月，公四不視朔。",
                    "zhushu": "諸侯每月必告朔𦗟政，因朝於廟。今公以疾闕，不得視二月、三月、四月、五月朔也。春秋十二公以疾不視朔，非一也，義無所取，故特舉此以表行事，因明公之實有疾，非詐齊。"
                },
                {
                    "paragraph": "○六月戊辰，公子遂及齊侯盟于郪丘。",
                    "zhushu": "信公疾，且以賂故。郪丘，齊地。郪，音西，又七西切。"
                },
                {
                    "paragraph": "○秋，八月，辛未，夫人姜氏薨。",
                    "zhushu": "僖公夫人，文公母也。"
                },
                {
                    "paragraph": "○毀泉臺。",
                    "zhushu": "泉臺，臺名。毀，壞之也。壞，音怪。"
                },
                {
                    "paragraph": "○楚人、秦人、巴人滅庸。",
                    "zhushu": "巴，必麻切。"
                },
                {
                    "paragraph": "○冬，十有一月，宋人弑其君杵臼。",
                    "zhushu": "稱君，君無道也。例在宣四年。杵，昌吕切。臼，強柳切。",
                    "type": 2
                },
                {
                    "paragraph": "傳十六年，春，王正月，及齊平。",
                    "zhushu": "齊前年再伐魯，魯爲受弱，故平。爲，于僞切。"
                },
                {
                    "paragraph": "公有疾，使季文子會齊侯于陽榖。請盟，齊侯不肯，曰：“請俟君閒。”",
                    "zhushu": "閒，疾瘳。閒，如字。瘳，勑周切，差也。"
                },
                {
                    "paragraph": "○夏，五月，公四不視朔，疾也。公使襄仲納賂于齊侯，故盟于郪丘。○有蛇自泉宫出，入于國，如先君之數。",
                    "zhushu": "伯禽至僖公十七君。釋文：史記魯世家：魯公伯禽，子考公酋，弟煬公熈，子幽公宰，弟魏公費，子厲公躍，子獻公具，子順公濞，弟武公敖，子懿公獻，弟孝公稱，子惠公弗皇，子隱公息姑，弟桓公允，子莊公同，子閔公開，兄僖公申，十七也。魏公，世本作“徽公”。順公，一作“慎公”。"
                },
                {
                    "paragraph": "秋，八月，辛未，聲姜薨。毀泉臺。",
                    "zhushu": "魯公以爲蛇妖所出而聲姜薨，故壞之。壞，音怪。"
                },
                {
                    "paragraph": "○楚大饑，戎伐其西南，至于阜山，師于大林。又伐其東南，至于陽丘，以侵訾枝。",
                    "zhushu": "戎，山夷也。大林、陽丘、訾枝，皆楚邑。饑，音飢，一音機。訾，子斯切。"
                },
                {
                    "paragraph": "庸人帥羣蠻以叛楚。",
                    "zhushu": "庸，今上庸縣，屬楚之小國。"
                },
                {
                    "paragraph": "麇人率百濮聚於選，將伐楚。",
                    "zhushu": "選，楚地。百濮，夷也。麇，九倫切。濮，音卜。選，息兖切，又息戀切。"
                },
                {
                    "paragraph": "於是申、息之北門不啓。",
                    "zhushu": "備中國。"
                },
                {
                    "paragraph": "楚人謀徙於阪髙。",
                    "zhushu": "楚險地。阪，音反，一音扶板切。"
                },
                {
                    "paragraph": "蔿賈曰：“不可。我能往，宼亦能往，不如伐庸。夫麇與百濮，謂我饑不能師，故伐我也。若我出師，必懼而歸。百濮離居，將各走其邑，誰暇謀人？”乃出師。旬有五日，百濮乃罷。",
                    "zhushu": "濮夷無屯聚，見難則散歸。蔿，于委切。屯，徒門切。聚，才住切，又如字。難，乃且切，又如字。"
                },
                {
                    "paragraph": "自廬以往，振廪同食。",
                    "zhushu": "往，往伐庸也。振，發也。□，倉也。同食，上下無異饌也。廬，力於切，又音盧。廪，力甚切。"
                },
                {
                    "paragraph": "次于句澨。",
                    "zhushu": "楚西界也。句，古侯切。澨，市世切。"
                },
                {
                    "paragraph": "使廬戢棃侵庸，",
                    "zhushu": "戢棃，廬大夫。"
                },
                {
                    "paragraph": "及庸方城。",
                    "zhushu": "方城，庸地，上庸縣東有方城亭。"
                },
                {
                    "paragraph": "庸人逐之，囚子揚䆫。",
                    "zhushu": "䆫，戢棃官屬。䆫，初江切。"
                },
                {
                    "paragraph": "三宿而逸，曰：“庸師衆，羣蠻聚焉，不如復大師，",
                    "zhushu": "還復句澨師。"
                },
                {
                    "paragraph": "且起王卒，合而後進。”師叔曰：“不可。",
                    "zhushu": "師叔，楚大夫潘尫也。卒，子忽切。尫，烏黃切。"
                },
                {
                    "paragraph": "姑又與之遇以驕之。彼驕我怒，而後可克，先君蚡冒所以服陘隰也。”",
                    "zhushu": "蚡冒，楚武王父。陘隰，地名。可克，或作可撃”。蚡，扶粉切。冒，莫報切。史記楚世家云：蚡冒卒，弟熊達殺蚡冒子而代立，是爲楚武王。與杜異。陘，音刑。隰，音習。"
                },
                {
                    "paragraph": "又與之遇，七遇皆北，",
                    "zhushu": "軍走曰北。北，如字，一音佩。"
                },
                {
                    "paragraph": "唯禆、鯈、魚人實逐之。",
                    "zhushu": "禆、鯈、魚，庸三邑。魚，魚復縣，今巴東水安縣。輕楚，故但使三邑人逐之。椑，婢支切。鯈，直留切。"
                },
                {
                    "paragraph": "庸人曰：“楚不足與戰矣。”遂不設備。楚子乗馹，㑹師于臨品，",
                    "zhushu": "馹，傳車也。臨品，地名。馹，人實切。傳，丁戀切。"
                },
                {
                    "paragraph": "分爲二隊，",
                    "zhushu": "隊，部也。兩道攻之。隊，徒對切。"
                },
                {
                    "paragraph": "子越自石溪，子貝自仞，以伐庸。",
                    "zhushu": "子越，鬬椒也。石溪、仞，入庸道。溪，苦𠔃切，本或作“谿”。貝，𥙷蓋切，今俗本多作“貟”，音云。仞，人慎切。"
                },
                {
                    "paragraph": "秦人、巴人從楚師。羣蠻從楚子盟，",
                    "zhushu": "蠻見楚強，故。"
                },
                {
                    "paragraph": "遂滅庸。",
                    "zhushu": "傳言楚有謀臣，所以興。"
                },
                {
                    "paragraph": "○宋公子鮑禮於國人，",
                    "zhushu": "鮑，昭公庶弟文公也。鮑，歩卯切。"
                },
                {
                    "paragraph": "宋饑，竭其粟而貸之。年自七十以上，無不饋飴也，時加羞珍異。",
                    "zhushu": "羞，進也。上，時掌切。饋，其媿切。飴，以支切，又以志切，遺也。"
                },
                {
                    "paragraph": "無日不數於六卿之門。",
                    "zhushu": "數，不䟽。數，音朔。"
                },
                {
                    "paragraph": "國之材人，無不事也；",
                    "zhushu": "有賢材者。"
                },
                {
                    "paragraph": "親自桓以下，無不恤也。",
                    "zhushu": "桓，鮑之曾祖。"
                },
                {
                    "paragraph": "公子鮑美而𧰟，襄夫人欲通之，",
                    "zhushu": "鮑適祖母。豔，移驗切。適，丁歷切。"
                },
                {
                    "paragraph": "而不可，",
                    "zhushu": "以禮自防閑，"
                },
                {
                    "paragraph": "乃助之施。昭公無道，國人奉公子鮑以因夫人。",
                    "zhushu": ""
                },
                {
                    "paragraph": "於是華元爲右師，",
                    "zhushu": "元，華督曾孫，代公子成。施，式豉切。"
                },
                {
                    "paragraph": "公孫友爲左師，華耦爲司馬，",
                    "zhushu": "代公子卬。"
                },
                {
                    "paragraph": "鱗鱹爲司徒，蕩意諸爲司城，公子朝爲司宼。",
                    "zhushu": "代華御事。鱹，古亂切。朝，如字。"
                },
                {
                    "paragraph": "初，司城蕩卒，公孫壽辭司城，",
                    "zhushu": "夀，蕩之子。"
                },
                {
                    "paragraph": "請使意諸爲之。",
                    "zhushu": "意諸，壽之子。"
                },
                {
                    "paragraph": "旣而告人曰：“君無道，吾官近，懼及焉。",
                    "zhushu": "禍及己。"
                },
                {
                    "paragraph": "弃官，則族無所庇。子，身之貳也，姑紓死焉。",
                    "zhushu": "姑，且也。紓，緩也。庇，必利切，又悲位切。紓，音舒。"
                },
                {
                    "paragraph": "雖亡子，猶不亡族。”",
                    "zhushu": "已在故也。"
                },
                {
                    "paragraph": "旣，夫人將使公田孟諸而殺之。公知之，盡以寳行。蕩意諸曰：“盍適諸侯？”公曰：“不能其大夫，至于君祖母以及國人，",
                    "zhushu": "君祖母，諸侯祖母之稱，謂襄夫人。盍，戸臘切。稱，尺證切。"
                },
                {
                    "paragraph": "諸侯誰納我？且旣爲人君，而又爲人臣，不如死。”盡以其寳賜左右而使行。",
                    "zhushu": "行，去也。"
                },
                {
                    "paragraph": "夫人使謂司城去公。對曰：“臣之而逃其難，若後君何？”",
                    "zhushu": "言無以事後君。難，乃旦切。"
                },
                {
                    "paragraph": "冬，十一月，甲寅，宋昭公將田孟諸，未至，夫人王姫使帥甸攻而殺之。",
                    "zhushu": "襄夫人，周襄王姊，故稱王姫。帥甸，郊甸之師。甸，徒遍切。"
                },
                {
                    "paragraph": "蕩意諸死之。",
                    "zhushu": "不書，不告。"
                },
                {
                    "paragraph": "書曰“宋人弑其君杵臼”，君無道也。",
                    "zhushu": "始例發於臣之罪，今稱國人，故重明君罪。重，直用切。"
                },
                {
                    "paragraph": "文公即位，使母弟須爲司城。",
                    "zhushu": "代意諸。"
                },
                {
                    "paragraph": "華耦卒，而使蕩虺爲司馬。",
                    "zhushu": "虺，意諸之弟。虺，況鬼切。",
                    "type": 2
                },
                {
                    "paragraph": "經十有七年，春，晉人、衛人、陳人、鄭人伐宋。",
                    "zhushu": "自閔、僖已下，終於春秋，陳侯常在衛侯上，今大夫會在衛下。傳不言陳公孫寜後至，則寜位非上卿故也。"
                },
                {
                    "paragraph": "○夏，四月，癸亥，葬我小君聲姜。○齊侯伐我西鄙。",
                    "zhushu": "西，當爲北，蓋經誤。"
                },
                {
                    "paragraph": "六月，癸未，公及齊侯盟于榖。諸侯會于扈。",
                    "zhushu": "昭公雖以無道見弑，而文公猶冝以弑君受討，故林父伐宋以失所稱“人”，晉侯平宋以無功不序，明君雖不君，臣不可不臣，所以督大敎。殺，本或作“殺”，音試。下同。"
                },
                {
                    "paragraph": "○秋，公至自榖。",
                    "zhushu": "無傳。"
                },
                {
                    "paragraph": "○冬，公子遂如齊。",
                    "zhushu": "",
                    "type": 2
                },
                {
                    "paragraph": "傳十七年，春，晉荀林父、衛孔達、陳公孫寜、鄭石楚伐宋。討曰：“何故弑君？”猶立文公而還。卿不書，失其所也。",
                    "zhushu": "卿不書，謂稱人。"
                },
                {
                    "paragraph": "○夏四月癸亥，葬聲姜。有齊難，是以緩。",
                    "zhushu": "過五月之例。難，乃旦切，下及注皆同。"
                },
                {
                    "paragraph": "○齊侯伐我北鄙，襄仲請盟。六月，盟于穀。",
                    "zhushu": "晉不能救魯，故請服。"
                },
                {
                    "paragraph": "○晉侯蒐于黃父，",
                    "zhushu": "一名黒壤，晉地。父，音甫。壤，如丈切。"
                },
                {
                    "paragraph": "遂復合諸侯于扈，平宋也。",
                    "zhushu": "傳不列諸國而言復合，則如上十五年㑹扈之諸侯可知也。復，扶又切，注同。"
                },
                {
                    "paragraph": "公不與會，齊難故也。書曰“諸侯”，無功也。",
                    "zhushu": "刺欲平宋而復不能。與，音預。"
                },
                {
                    "paragraph": "於是晉侯不見鄭伯，以爲貳於楚也。鄭子家使執訊而與之書，以告趙宣子，",
                    "zhushu": "執訊，通訊問之官，爲書與宣子。訊，音信。"
                },
                {
                    "paragraph": "曰：“寡君即位三年，",
                    "zhushu": "魯文二年。"
                },
                {
                    "paragraph": "召蔡侯而與之事君。九月，蔡侯入于敝邑以行。",
                    "zhushu": "行，朝晉也。"
                },
                {
                    "paragraph": "敝邑以侯宣多之難，寡君是以不得與蔡侯偕。",
                    "zhushu": "宣多旣立穆公，恃寵專權。偕，音皆。"
                },
                {
                    "paragraph": "十一月，克減侯宣多，而隨蔡侯以朝于執事。",
                    "zhushu": "减，損也。難未盡而行，言汲汲于朝晉。汲，音急。"
                },
                {
                    "paragraph": "十二年六月，歸生佐寡君之嫡夷，",
                    "zhushu": "歸生，子家名。夷，大子名。嫡，丁歷切。"
                },
                {
                    "paragraph": "以請陳侯于楚，而朝諸君。",
                    "zhushu": "請陳干楚，與俱朝晉。"
                },
                {
                    "paragraph": "十四年七月，寡君又朝，以蕆陳事。",
                    "zhushu": "藏，勑也。勑成前好。蕆，勑展切。好，呼報切。一本作“事”。"
                },
                {
                    "paragraph": "十五年五月，陳侯自敝邑往朝于君。往年正月，燭之武往，朝夷也。",
                    "zhushu": "將夷往朝晉。"
                },
                {
                    "paragraph": "八月，寡君又往朝。以陳、蔡之密邇於楚，而不敢貳焉，則敝邑之故也。",
                    "zhushu": "密邇，比近也。比，毗志切。"
                },
                {
                    "paragraph": "雖敝邑之事君，何以不免？",
                    "zhushu": "免，免罪也。"
                },
                {
                    "paragraph": "在位之中，一朝于襄，",
                    "zhushu": "襄公。朝，直遙切。"
                },
                {
                    "paragraph": "而再見于君。",
                    "zhushu": "君，靈公也。見，賢遍切。"
                },
                {
                    "paragraph": "夷與孤之二三臣相及於絳，",
                    "zhushu": "孤之二三臣，謂燭之武、歸生自謂也。絳，晉國都。"
                },
                {
                    "paragraph": "雖我小國，則蔑以過之矣。今大國曰：“爾未逞吾志。”敝邑有亡，無以加焉。古人有言曰：“畏首畏尾，身其餘幾？”",
                    "zhushu": "言首尾有畏，則身中不畏者少。幾，居豈切。"
                },
                {
                    "paragraph": "又曰：“鹿死不擇音。”",
                    "zhushu": "音，所茠䕃之處。古字聲同，皆相假借。茠，虚求切。䕃，於鴆切。"
                },
                {
                    "paragraph": "小國之事大國也，德，則其人也；",
                    "zhushu": "以德加己，則以人道相事。"
                },
                {
                    "paragraph": "不德，則其鹿也。鋌而走險，急何能擇？",
                    "zhushu": "鋌，疾走貌。言急則欲䕃茠於楚，如鹿赴險。鋌，它頂切。"
                },
                {
                    "paragraph": "命之罔極，亦知亡矣。",
                    "zhushu": "言晉命無極。"
                },
                {
                    "paragraph": "將悉敝賦以待於鯈，唯執事命之。”",
                    "zhushu": "鯈，晉、鄭之竟。言欲以兵距晉。鯈，直留切。竟，音境。"
                },
                {
                    "paragraph": "文公二年六月壬申，朝於齊。",
                    "zhushu": "鄭文二年六月壬申，魯莊二十三年六月二十日。"
                },
                {
                    "paragraph": "四年二月壬戍，爲齊侵蔡，",
                    "zhushu": "魯荘二十五年二月無壬戌。壬戌，三月二十日。爲，于僞切。"
                },
                {
                    "paragraph": "亦獲成於楚。",
                    "zhushu": "鄭與楚成。"
                },
                {
                    "paragraph": "居大國之間，而從於強令，豈其罪也？",
                    "zhushu": "令，號令也。"
                },
                {
                    "paragraph": "大國若弗圖，無所逃命。”",
                    "zhushu": ""
                },
                {
                    "paragraph": "晉鞏朔行成於鄭，趙穿、公壻池爲質焉。",
                    "zhushu": "趙穿，卿也。公壻池，晉侯女壻。鞏，九勇切。質，音致，下同。"
                },
                {
                    "paragraph": "○秋，周甘歜敗戎于邥垂，乗其飲酒也。",
                    "zhushu": "歜，周大夫。邥垂，周地，河南新城縣北有垂亭。爲成元年晉侯平戎于王張本。歜，昌欲切。邥，音審。"
                },
                {
                    "paragraph": "○冬十月，鄭大子夷、石楚爲質于晉。",
                    "zhushu": "夷，靈公也。石楚，鄭大夫。"
                },
                {
                    "paragraph": "○襄仲如齊，拜榖之盟。復曰：“臣聞齊人將食魯之麥。以臣觀之，將不能。齊君之語偷。臧文仲有言曰：“民主偷，必死。”",
                    "zhushu": "偷，猶苟且。偷，他侯切。",
                    "type": 2
                },
                {
                    "paragraph": "經十有八年春，王二月丁丑，公薨于臺下。○秦伯罃卒。",
                    "zhushu": "無傳。未同盟而赴以名。罃，於耕切。"
                },
                {
                    "paragraph": "○夏五月戊戍，齊人弑其君商人。",
                    "zhushu": "不稱盗，罪商人。"
                },
                {
                    "paragraph": "○六月癸酉，葬我君文公。○秋，公子遂、叔孫得臣如齊。",
                    "zhushu": "書二卿，以兩事行，非相爲介。介，音界。"
                },
                {
                    "paragraph": "○冬十月，子卒。",
                    "zhushu": "先君旣葬，不稱君者，魯人諱弑，以未成君書之。子，在喪之稱。弒，申志切。本又作殺之稱，尺證切。"
                },
                {
                    "paragraph": "○夫人姜氏歸于齊。○季孫行父如齊。",
                    "zhushu": "無傳。"
                },
                {
                    "paragraph": "○莒弑其君庶其。",
                    "zhushu": "稱君，君無道也。",
                    "type": 2
                },
                {
                    "paragraph": "傳十八年春，齊侯戒師期，",
                    "zhushu": "將以伐魯。"
                },
                {
                    "paragraph": "而有疾。醫曰：“不及秋，將死。”公聞之，卜，曰：“尚無及期。”",
                    "zhushu": "尚，庶幾也。欲令先師期死。令，力呈切。先，悉薦切，下同。"
                },
                {
                    "paragraph": "惠伯令龜。",
                    "zhushu": "以卜事告龜。"
                },
                {
                    "paragraph": "卜楚丘占之，曰：“齊侯不及期，非疾也。君亦不聞。",
                    "zhushu": "言君先齊侯終。"
                },
                {
                    "paragraph": "令龜有咎。”",
                    "zhushu": "言令龜者，亦有凶咎見於卜兆。爲惠伯死張本。見，賢遍切。"
                },
                {
                    "paragraph": "二月丁丑，公薨。○齊懿公之爲公子也，與邴歜之父爭田，弗勝。及即位，乃掘而刖之，",
                    "zhushu": "㫁其尸足。邴，音丙，又彼病切。歜，昌欲切。掘，其勿切，又其月切。刖，音月，又五刮切。斷，丁管切。"
                },
                {
                    "paragraph": "而使歜僕。",
                    "zhushu": "僕，御也。"
                },
                {
                    "paragraph": "納閻職之妻，而職驂乗。",
                    "zhushu": "驂乗，陪乗。驂，音七南切。乗，繩證切。注同。"
                },
                {
                    "paragraph": "夏五月，公游于申池。",
                    "zhushu": "齊南城西門名申門。齊城無池，唯此門左右有池，疑此則是。"
                },
                {
                    "paragraph": "二人浴于池，歜以扑抶職。",
                    "zhushu": "扑，箠也。抶，撃也。欲以相感激。扑，普卜切，字冝從手，作木邊，非也。抶，勑乙切。箠，市橤切，又之橤切。激，古歷切。"
                },
                {
                    "paragraph": "職怒。歜曰：“人奪女妻而不怒，一抶女，庸何傷？”職曰：“與刖其父而弗能病者何如？”",
                    "zhushu": "言不以父刖爲病恨。女，音汝。"
                },
                {
                    "paragraph": "乃謀弑懿公，納諸竹中。歸，舎爵而行。",
                    "zhushu": "飲酒訖，乃去。言齊人惡懿公，二人無所畏。舍，音赦，置也。惡，烏路切。"
                },
                {
                    "paragraph": "齊人立公子元。",
                    "zhushu": "桓公子惠公。"
                },
                {
                    "paragraph": "○六月，葬文公。○秋，襄仲、莊叔如齊，惠公立故，且拜葬也。",
                    "zhushu": "襄仲賀惠公立，莊叔謝齊來會葬。"
                },
                {
                    "paragraph": "○文公二妃，敬嬴生宣公。敬嬴嬖，而私事襄仲。宣公長而屬諸襄仲。襄仲欲立之，叔仲不可。",
                    "zhushu": "叔仲，惠伯。嬴，音盈。嬖，必計切。長，丁丈切。屬，音燭。"
                },
                {
                    "paragraph": "仲見于齊侯而請之。齊侯新立，而欲親魯，許之。",
                    "zhushu": ""
                },
                {
                    "paragraph": "冬十月，中殺惡及視，而立宣公。",
                    "zhushu": "惡，大子。視，其母弟。殺視不書，賤之。見，賢遍切。"
                },
                {
                    "paragraph": "書曰子卒”，諱之也。",
                    "zhushu": ""
                },
                {
                    "paragraph": "仲以君命召惠伯，",
                    "zhushu": "詐以子惡命。"
                },
                {
                    "paragraph": "其宰公冉務人止之，曰：“入必死。”叔仲曰：“死君命可也。”公冉務人曰：“若君命，可死；非君命，何聽？”弗聽，乃入，殺而埋之馬矢之中。",
                    "zhushu": "惠伯死不書者，史畏襄仲，不敢書殺惠伯。聽，音吐定切。"
                },
                {
                    "paragraph": "公冉務人奉其帑以奔蔡，旣而復叔仲氏。",
                    "zhushu": "不絶其後。"
                },
                {
                    "paragraph": "○夫人姜氏歸于齊，大歸也。",
                    "zhushu": "惡、視之母出姜也。嫌與有罪出者異，故復發傳。復，扶又切。"
                },
                {
                    "paragraph": "將行，哭而過市，曰：“天乎！仲爲不道，殺適立庶。”市人皆哭，魯人謂之哀姜。",
                    "zhushu": "所謂出姜，不允於魯。過，古禾切，又古卧切。適，丁歷切。"
                },
                {
                    "paragraph": "○莒紀公生大子僕，又生季佗，愛季佗而黜僕，且多行無禮於國。",
                    "zhushu": "紀，號也。莒夷無謚，故有别號。佗，徒何切。"
                },
                {
                    "paragraph": "僕因國人以弑紀公，以其寳玉來奔，納諸宣公。公命與之邑，曰：“今日必授。”季文子使司宼出諸竟，曰：“今日必達。”",
                    "zhushu": "未見公而文子出之，故來不書。竟，音境。"
                },
                {
                    "paragraph": "公問其故。季文子使大史克對曰：“先大夫臧文仲敎行父事君之禮，行父奉以周旋，弗敢失隊，曰：“見有禮於其君者，事之，如孝子之養父母也；見無禮於其君者，誅之，如鷹鸇之逐鳥雀也。”先君周公制周禮曰：“則以觀德，",
                    "zhushu": "則，法也。合法則爲吉德。大，音泰。隊，直𩔖切。養，餘亮切。鷹，於陵切。鸇，之然切；說文上仙切；字林己仙切。"
                },
                {
                    "paragraph": "德以處事，",
                    "zhushu": "處，猶制也。"
                },
                {
                    "paragraph": "事以度功，",
                    "zhushu": "度，量也。度，待洛切。注及下同。"
                },
                {
                    "paragraph": "功以食民。”",
                    "zhushu": "食，養也。食，音嗣，注同。"
                },
                {
                    "paragraph": "作誓命曰：“毀則爲賊，",
                    "zhushu": "誓，要信也。毁則，壞法也。壞，音怪。"
                },
                {
                    "paragraph": "掩賊爲藏，",
                    "zhushu": "掩，匿也。匿，女乙切。"
                },
                {
                    "paragraph": "竊賊爲盜，",
                    "zhushu": "賄，財也。"
                },
                {
                    "paragraph": "盜器爲姦。",
                    "zhushu": "器，國用也。"
                },
                {
                    "paragraph": "主藏之名，",
                    "zhushu": "以掩賊爲名。"
                },
                {
                    "paragraph": "頼姦之用，",
                    "zhushu": "用姦器也。"
                },
                {
                    "paragraph": "爲大凶德，有常無赦，",
                    "zhushu": "刑有常，"
                },
                {
                    "paragraph": "在九刑不忘。”",
                    "zhushu": "誓命以下，皆九刑之書。九刑之書今亡。"
                },
                {
                    "paragraph": "行父還觀莒僕，莫可則也。",
                    "zhushu": "還，猶周旋。還，音旋。"
                },
                {
                    "paragraph": "孝敬、忠信爲吉德，盜賊、藏姦爲凶德。夫莒僕，則其孝敬，則弑君父矣；則其忠信，則竊寳玉矣。其人，則盜賊也；其器，則姦兆也。",
                    "zhushu": "兆，域也。"
                },
                {
                    "paragraph": "保而利之，則主藏也。以訓則昬，民無則焉。不度於善，",
                    "zhushu": "度，居也。"
                },
                {
                    "paragraph": "而皆在於凶德，是以去之。",
                    "zhushu": ""
                },
                {
                    "paragraph": "“昔髙陽氏有才子八人，",
                    "zhushu": "髙陽，帝顓頊之號。八人，其苗裔。去，起吕切。顓，音專。頊，許玉切。裔，以制切。"
                },
                {
                    "paragraph": "蒼舒、隤敳、檮戭、大臨、尨降、庭堅、仲容、叔逹，",
                    "zhushu": "此即垂、益、禹、臯陶之倫。庭堅，即臯陶字。隤，徒囬切。敳，五才切，一音五囬切。韋昭音瑰。檮，直由切，韋昭音洮。戭，以善切。漢書作㪦，韋昭已震切。尨，莫江切。降，下江切。陶，音遙。"
                },
                {
                    "paragraph": "齊、聖、廣、淵、明、允、篤、誠，天下之民謂之八愷。",
                    "zhushu": "齊，中也。淵，深也。允，信也。䔍，厚也。愷，和也。愷，開在切。"
                },
                {
                    "paragraph": "髙辛氏有才子八人，",
                    "zhushu": "髙辛，帝嚳之號。八人，亦其苗裔。嚳，苦毒切。"
                },
                {
                    "paragraph": "伯𡚒、仲堪、叔獻、季仲、伯虎、仲熊、叔豹、季貍，",
                    "zhushu": "此即稷、契、朱、虎、熊、羆之倫。𡚒，甫問切。熊，音雄。貍，力之切。契，息列切。依字當作“偰”，古文作“卨”。羆，彼皮切。"
                },
                {
                    "paragraph": "忠、肅、共、懿、宣、慈、惠、和，天下之民謂之八元。",
                    "zhushu": "肅，敬也。懿，美也。宣，徧也。元，善也。徧，音遍。"
                },
                {
                    "paragraph": "此十六族也，丗濟其美，不隕其名。",
                    "zhushu": "濟，成也。隕，隊也。隕，于敏切。隊，直𩔖切。"
                },
                {
                    "paragraph": "以至於堯，堯不能舉。舜臣堯，舉八愷，使主后土，",
                    "zhushu": "后土，地官。禹作司空，平水土，即主地之官。"
                },
                {
                    "paragraph": "以揆百事，莫不時序，地平天成；",
                    "zhushu": "揆，度也。成，亦平也。揆，葵癸切。"
                },
                {
                    "paragraph": "舉八元，使布五敎于四方，",
                    "zhushu": "契作司徒，五敎在寛，故知契在八元之中。契，斯列切。下同。"
                },
                {
                    "paragraph": "父義、母慈、兄友、弟共、子孝，内平外成。",
                    "zhushu": "内，諸夏。外，夷狄。夏，戸雅切。"
                },
                {
                    "paragraph": "昔帝鴻氏有不才子，",
                    "zhushu": "帝鴻，黄帝。"
                },
                {
                    "paragraph": "掩義隱賊，好行凶德，醜𩔖惡物，頑嚚不友，是與比周，",
                    "zhushu": "醜，亦惡也。比，近也。周，密也。好，呼報切。嚚，魚巾切。心不則徳義之經爲頑，口不道忠信之言爲嚚。比，毗志切。"
                },
                {
                    "paragraph": "天下之民謂之渾敦。",
                    "zhushu": "謂驩兠。渾敦，不開通之貌。渾，戸本切。敦，徒本切。驩，呼端切。兠，都侯切。"
                },
                {
                    "paragraph": "少皥氏有不才子，",
                    "zhushu": "少𤾚，金天氏之號，次黄帝。少，詩照切。注同。皡，胡老切。"
                },
                {
                    "paragraph": "毀信廢忠，崇飾惡言，靖譖庸囬，服讒蒐慝，以誣盛德，",
                    "zhushu": "崇，聚也。靖，安也。庸，用也。囬，邪也。服，行也。蒐，隱也。慝，惡也。盛徳，賢人也。蒐，所留切。慝，他得切。邪，似嗟切。"
                },
                {
                    "paragraph": "天下之民謂之窮竒。",
                    "zhushu": "謂共二其行，窮其好竒。竒，其宜切。共，音恭。行，下孟切。好，呼報切。"
                },
                {
                    "paragraph": "顓頊氏有不才子，不可敎訓，不知話言，",
                    "zhushu": "話，善也。話，戸快切。"
                },
                {
                    "paragraph": "告之則頑，",
                    "zhushu": "徳義不入心。"
                },
                {
                    "paragraph": "舎之則嚚，",
                    "zhushu": "不道忠信。舎，音赦。"
                },
                {
                    "paragraph": "傲很明德，以亂天常，天下之民謂之檮杌。",
                    "zhushu": "謂鯀。檮杌，頑凶無儔匹之貌。傲，五報切。很，戸墾切。檮，徒刀切。杌，五忽切。鯀，古本切。"
                },
                {
                    "paragraph": "此三族也，丗濟其凶，增其惡名，以至于堯，堯不能去。",
                    "zhushu": "方以宣公比堯，行父比舜，故言堯亦不能去，須賢臣而除之。去，起吕切。注及下皆同。"
                },
                {
                    "paragraph": "縉雲氏有不才子，",
                    "zhushu": "縉雲，黄帝時官名。"
                },
                {
                    "paragraph": "貪于飲食，冒于貨賄，侵欲崇侈，不可盈厭，聚斂積實，不知紀極，不分孤寡，不恤窮匱，",
                    "zhushu": "冒，亦貪也。盈，滿也。實，財也。厭，於𧰟切。匱，其媿切。"
                },
                {
                    "paragraph": "天下之民以比三凶，",
                    "zhushu": "非帝子孫，故别以比三凶。"
                },
                {
                    "paragraph": "謂之饕餮。",
                    "zhushu": "貪財爲饕，貪食爲餮。饕，他刀切。餮，他結切。注同。"
                },
                {
                    "paragraph": "舜臣堯，",
                    "zhushu": "爲堯臣。"
                },
                {
                    "paragraph": "賔于四門，",
                    "zhushu": "闢四門，達四聦，以賔禮衆賢。闢，婢亦切。聦，本亦作䆫，七工切。"
                },
                {
                    "paragraph": "流四凶族，",
                    "zhushu": "案四凶罪狀而流放之。"
                },
                {
                    "paragraph": "渾敦、窮竒、檮杌、饕餮，投諸四裔，以禦螭魅。",
                    "zhushu": "投，弃也。裔，逺也。放之四逺，使當螭魅之災。螭魅，山林異氣所生，爲人害者。禦，魚吕切。螭，勑知切。山神獸形。魅，亡備切。說文作鬽，云老精物也。鬽，或從未。"
                },
                {
                    "paragraph": "是以堯崩而天下如一，同心戴舜以爲天子，以其舉十六相，去四凶也。故虞書數舜之功，曰“愼徽五典，五典克從”，無違敎也。",
                    "zhushu": "徽，美也。典，常也。此八元之功。戴，多代切。相，息亮切。下注同。去，起吕切。數，色主切。徽，許歸切。"
                },
                {
                    "paragraph": "曰“納于百揆，百揆時序”，無廢事也。",
                    "zhushu": "此八愷之功。"
                },
                {
                    "paragraph": "曰“賔干四門，四門穆穆”，無凶人也。",
                    "zhushu": "流四凶。"
                },
                {
                    "paragraph": "舜有大功二十而爲天子，",
                    "zhushu": "舉十六相，去四凶也。"
                },
                {
                    "paragraph": "今行父雖未獲一吉人，去一凶矣，於舜之功，二十之一也，庶幾免於戾乎！”",
                    "zhushu": "史克激稱以辨宣公之惑，釋行父之志，故其言美惡有過辭，蓋事冝也。激，古歷切。"
                },
                {
                    "paragraph": "○宋武氏之族道昭公子，將奉司城須以作亂。",
                    "zhushu": "文公弑昭公，故武族欲因其子以作亂。司城須，文公弟。釋文：宋武氏之族，本或作“武、穆之族”者，後人取下文妄加也。道，音導。"
                },
                {
                    "paragraph": "十二月，宋公殺母弟須及昭公子，使戴、莊、桓之族攻武氏於司馬子伯之館，",
                    "zhushu": "戴族，華、樂也。莊族，公孫師也。桓族，向、魚、鱗、蕩也。司馬子伯，華耦也。向，舒亮切。"
                },
                {
                    "paragraph": "遂出武、穆之族，",
                    "zhushu": "穆族黨於武氏，故"
                },
                {
                    "paragraph": "使公孫師爲司城。",
                    "zhushu": "公孫師，莊公之孫。"
                },
                {
                    "paragraph": "公子朝卒，使樂吕爲司宼，以靖國人。",
                    "zhushu": "樂吕，戴公之曾孫。爲宣三年“宋師圍曹”傳。"
                }
            ]
        },
        {
            "name": "宣公上第十",
            "paragraphs": [
                {
                    "paragraph": "宣公上第十",
                    "zhushu": "釋文：“宣公名倭，一名接，又作委，文公子，母敬嬴。謚法：善問周達曰宣。”",
                    "type": 1
                },
                {
                    "paragraph": "經元年，春，王正月，公即位。",
                    "zhushu": "無傳。"
                },
                {
                    "paragraph": "○公子遂如齊逆女。",
                    "zhushu": "不譏喪要者，不待貶責而自明也。卿爲君逆，例在文四年。娶，七喻切。爲，于僞切。"
                },
                {
                    "paragraph": "○三月，遂以夫人婦姜至自齊。",
                    "zhushu": "稱婦，有姑之辭。不書氏，史闕文。"
                },
                {
                    "paragraph": "○夏，季孫行父如齊。○晉放其大夫胥甲父于衛。",
                    "zhushu": "放者，受罪黜免，宥之以逺。宥，音又。"
                },
                {
                    "paragraph": "○公會齊侯于平州。",
                    "zhushu": "平州，齊地，在泰山牟縣西。牟，亡侯切。"
                },
                {
                    "paragraph": "○公子遂如齊。○六月，齊人取濟西田。",
                    "zhushu": "魯以賂齊，齊人不用師徒，故曰取。"
                },
                {
                    "paragraph": "○秋，邾子來朝。",
                    "zhushu": "無傳。"
                },
                {
                    "paragraph": "○楚子、鄭人侵陳，遂侵宋。晉趙盾帥師救陳。",
                    "zhushu": "傳言救陳、宋，經無宋字，蓋闕。盾，徒本切。"
                },
                {
                    "paragraph": "○宋公、陳侯、衛侯、曹伯會晉師于棐林，伐鄭。",
                    "zhushu": "晉師救陳、宋，四國君往㑹之，共伐鄭也。不言㑹趙盾，取於兵會，非好㑹也。棐林，鄭地，熒陽宛陵縣東南有林郷。棐，芳尾切。好，呼報切。"
                },
                {
                    "paragraph": "○冬，晉趙穿帥師侵崇。○晉人、宋人伐鄭。",
                    "zhushu": "崇，本亦作崈。",
                    "type": 2
                },
                {
                    "paragraph": "傳元年，春，王正月，公子遂如齊逆女，尊君命也。",
                    "zhushu": "諸侯之卿，出入稱名氏，所以尊君命也。傳於此發者，與還丈不同，故釋之。"
                },
                {
                    "paragraph": "三月，遂以夫人婦姜至自齊，尊夫人也。",
                    "zhushu": "遂不言公子，替其尊稱，所以成小君之尊也。公子，當時之寵號，非族也，故傳不言舎族，釋例論之備矣。稱，尺證切。舍，音捨。"
                },
                {
                    "paragraph": "○夏，季文子如齊，納賂以請會。",
                    "zhushu": "宣公篡立，未列於㑹，故以賂請之。篡，初患切。"
                },
                {
                    "paragraph": "晉人討不用命者，放胥甲父于衛，",
                    "zhushu": "胥甲，下軍佐。文十二年戰河曲，不肯薄秦於險。"
                },
                {
                    "paragraph": "而立胥克。",
                    "zhushu": "克，甲之子。"
                },
                {
                    "paragraph": "先辛奔齊。",
                    "zhushu": "辛，甲之屬大夫。"
                },
                {
                    "paragraph": "○會于平州，以定公位。",
                    "zhushu": "篡立者，諸侯旣與之㑹，則不得復討。臣子殺之，與弑君同，故公與齊會而位定。復，扶又切。"
                },
                {
                    "paragraph": "東門襄仲如齊拜成。",
                    "zhushu": "謝得會也。"
                },
                {
                    "paragraph": "六月，齊人取濟西之田，爲立公故，以賂齊也。",
                    "zhushu": "齊西，故曹地，僖三十一年，晉文以分魯。爲，于僞切。"
                },
                {
                    "paragraph": "宋人之弑昭公也，",
                    "zhushu": "在文十六年。"
                },
                {
                    "paragraph": "晉荀林父以諸侯之師伐宋，宋及晉平，宋文公受盟于晉。又㑹諸侯于扈，將爲魯討齊，皆取賂而還。",
                    "zhushu": "文十五年、十七年，二扈之盟，皆受賂。"
                },
                {
                    "paragraph": "鄭穆公曰：“晉不足與也。”遂受盟于楚。陳共公之卒，楚人不禮焉。",
                    "zhushu": "卒在文十三年。共，音恭。"
                },
                {
                    "paragraph": "陳靈公受盟于晉。",
                    "zhushu": ""
                },
                {
                    "paragraph": "秋，楚子侵陳，遂侵宋。晉趙盾帥師救陳、宋。會于棐林，以伐鄭也。楚蔿賈救鄭，遇于北林，",
                    "zhushu": "與晉師相遇。熒陽中牟縣西南有林亭，在鄭北。"
                },
                {
                    "paragraph": "囚晉解揚，晉人乃還。",
                    "zhushu": "解揚，晉大夫。解，音蟹。"
                },
                {
                    "paragraph": "晉欲求成於秦，趙穿曰：“我侵崇，秦急崇，必救之。",
                    "zhushu": "崇，秦之與國。“秦急崇”，絶句。本或作“崇急，秦必救之”，是後人改耳。"
                },
                {
                    "paragraph": "吾以求成焉。”冬，趙穿侵崇，秦弗與成。",
                    "zhushu": ""
                },
                {
                    "paragraph": "晉人伐鄭，以報北林之役。",
                    "zhushu": "報囚解揚。"
                },
                {
                    "paragraph": "於是晉侯侈，趙宣子爲政，驟諫而不入，故不競於楚。",
                    "zhushu": "競，強也。爲明年鄭伐宋張本。侈，昌氏切，又户氏切。驟，仕救切。",
                    "type": 2
                },
                {
                    "paragraph": "經二年，春，王二月，壬子，宋華元帥師及鄭公子歸生帥師，戰于大𣗥。宋師敗績，獲宋華元。",
                    "zhushu": "得大夫生死皆曰獲，例在昭二十三年。大𣗥，在陳留襄邑縣南。"
                },
                {
                    "paragraph": "○秦師伐晉。○夏，晉人、宋人、衛人、陳人侵鄭。",
                    "zhushu": "鄭爲楚伐宋，獲其大夫。晉趙盾興諸侯之師，將爲宋報恥，畏楚而還，失霸者之義，故貶稱“人”。爲，于僞切。"
                },
                {
                    "paragraph": "○秋，九月，乙丑，晉趙盾弑其君夷臯。",
                    "zhushu": "靈公不君而稱臣以弑者，以示良史之法，深責執政之巨。例在四年。臯，古刀切。"
                },
                {
                    "paragraph": "冬，十月，乙亥，天王崩。",
                    "zhushu": "無傳。",
                    "type": 2
                },
                {
                    "paragraph": "傳二年，春，鄭公子歸生受命于楚，伐宋，",
                    "zhushu": "受楚命也。“受命于楚”，本或作“命於楚”。"
                },
                {
                    "paragraph": "宋華元、樂吕御之。二月，壬子，戰于大𣗥，宋師敗績，囚華元，獲樂吕，",
                    "zhushu": "樂吕，司空。獲不書，非元帥也。獲，生死通名。經言獲華元，故傳特護之曰囚，以明其生獲，故得見贖而還。帥，所𩔖切。贖，食欲切。"
                },
                {
                    "paragraph": "及甲車四百六十乗，俘二百五十人，馘百人。",
                    "zhushu": ""
                },
                {
                    "paragraph": "狂狡輅鄭人，鄭人入于井。",
                    "zhushu": "狂狡，宋大夫。輅，迎也。乗，䋲證切，下同。俘，芳夫切。馘，古獲切。“馘百”之或作“馘百”者，“人”衍字。狡，古卯切。輅，五嫁切。"
                },
                {
                    "paragraph": "倒㦸而出之，獲狂狡。君子曰：“失禮違命，冝其爲禽也。戎，昭果毅以聽之之謂禮。",
                    "zhushu": "聽，謂常存於耳，著於心，想聞其政令。倒，丁老切。“冝其爲禽”，一本作“冝其禽也”。毅，魚旣切。著，直略切。"
                },
                {
                    "paragraph": "殺敵爲果，致果爲毅。易之，戮也。”",
                    "zhushu": "易，反易。"
                },
                {
                    "paragraph": "將戰，華元殺羊食士，其御羊斟不與。及戰，曰：“疇昔之羊，子爲政。",
                    "zhushu": "疇昔，猶前日也。食，音嗣。斟，之金切。與，音預。"
                },
                {
                    "paragraph": "今日之事，我爲政。”與入鄭師，故敗。君子謂：“羊斟非人也，以其私憾，敗國殄民，",
                    "zhushu": "憾，恨也。殄，盡也。憾，本亦作感，戸暗切。注同。敗，必邁切，又如字。殄，大典切。"
                },
                {
                    "paragraph": "於是刑孰大焉？詩所謂“人之無良”者，",
                    "zhushu": "詩小雅。義取不良之人。相怨以亡，"
                },
                {
                    "paragraph": "其羊斟之謂乎！殘民以逞。”",
                    "zhushu": ""
                },
                {
                    "paragraph": "宋人以兵車百乗、文馬百駟",
                    "zhushu": "畫馬爲文四百匹。逞，勑領切。"
                },
                {
                    "paragraph": "以贖華元于鄭。半入，華元逃歸。立于門外，告而入。",
                    "zhushu": "告宋城門而後入，言不苟。"
                },
                {
                    "paragraph": "見叔牂，曰：“子之馬然也。”",
                    "zhushu": "叔牂，羊斟也。卑賤得先歸，華元見而慰之。牂，子郎切。"
                },
                {
                    "paragraph": "對曰：“非馬也，其人也。”",
                    "zhushu": "叔牂知前言以顯，故不敢讓罪。"
                },
                {
                    "paragraph": "旣合而來奔。",
                    "zhushu": "叔牂言畢，遂奔魯。合，猶荅也。"
                },
                {
                    "paragraph": "宋城，華元爲植，巡功。",
                    "zhushu": "植，將主也。植，直吏切，注同。將，子匠切。"
                },
                {
                    "paragraph": "城者謳曰：“睅其目，皤其腹，弃甲而復。",
                    "zhushu": "睅，出目。皤，大腹。弃甲，謂亡師。謳，烏侯切。睅，戸板切；說文、字林云：大目也。蘇林云：寢視不安皃。孟康曰：猶分然也。皤，歩何切。"
                },
                {
                    "paragraph": "于思于思，弃甲復來。”",
                    "zhushu": "于思，多鬢之貌。思，如字，又西扌切；賈逵云：白頭貌。復，扶又切。來，力知切，又如字，以恊上韻。鬢，脩于切。字又作鬚。"
                },
                {
                    "paragraph": "使其𩥵乗謂之曰：“牛則有皮，犀兕尚多，弃甲則𨙻？”",
                    "zhushu": "𨙻，猶何也。驂，士南切。犀，音西。兕，徐履切。𨙻，乃多切。"
                },
                {
                    "paragraph": "役人曰：“從其有皮，丹漆若何？”華元曰：“去之！夫其口衆我寡。”",
                    "zhushu": "傳言華元不吝其咎，寛而容衆。漆，音七。吝，力忍切。咎，其九切。"
                },
                {
                    "paragraph": "秦師伐晉，以報崇也。",
                    "zhushu": "伐崇，在元年。"
                },
                {
                    "paragraph": "遂圍焦。",
                    "zhushu": "焦，晉河外邑。"
                },
                {
                    "paragraph": "夏，晉趙盾救焦，遂自隂地，及諸侯之師侵鄭，",
                    "zhushu": "隂地，晉河南山北，自上洛以東至陸渾，渾，戸昏切。"
                },
                {
                    "paragraph": "以報大𣗥之役。",
                    "zhushu": ""
                },
                {
                    "paragraph": "楚𨷵椒救鄭，曰：“能欲諸侯而惡其難乎？”遂次于鄭，以待晉師。趙盾曰：“彼宗競于楚，殆將斃矣，",
                    "zhushu": "競，強也。𨷵椒，若敖之族，自子文以來，丗爲今尹。惡，烏路切。難，乃旦切。斃，婢丗切。"
                },
                {
                    "paragraph": "姑益其疾。”乃去之。",
                    "zhushu": "欲示弱以驕之。傳言趙盾所以稱人，且爲四年楚滅若敖氏張本。"
                },
                {
                    "paragraph": "晉靈公不君，",
                    "zhushu": "失君道也。以明於例應稱國以弑。弒，申志切。"
                },
                {
                    "paragraph": "厚歛以彫牆；",
                    "zhushu": "彫，畫也。斂，力驗切。彫，本亦作雕。牆，在良切。"
                },
                {
                    "paragraph": "從臺上彈人，而觀其辟丸也；宰夫胹熊蹯不熟，殺之，寘諸畚，使婦人載以過朝。",
                    "zhushu": "畚，以草索爲之，筥屬。弹，徒冊切。胹，音而，煑也。蹯，扶元切。寘，之䜴切。畚，音本。索，素各切。筥，九吕切。"
                },
                {
                    "paragraph": "趙盾、士季見其手，問其故，而患之。將諫，士季曰：“諫而不入，則莫之繼也。會請先，不入，則子繼之。”三進，及溜，而後視之，",
                    "zhushu": "士季，隨會也。三進三伏，公不省而又前也。公知欲諫，故佯不視。手，一本作首。溜，力救切，屋霤也。"
                },
                {
                    "paragraph": "曰：“吾知所過矣，将改之。”稽首而對曰：“人誰無過，過而能改，善莫大焉。詩曰：“靡不有初，鮮克有終。”",
                    "zhushu": "詩大雅也。鮮，息淺切，少也。下同。"
                },
                {
                    "paragraph": "夫如是，則能補過者鮮矣。君能有終，則社稷之固也，豈唯羣臣頼之。又曰：“衮職有闕，惟仲山甫補之。”能補過也。",
                    "zhushu": "詩大雅也。衮，君之上服。闕，過也。言服衮者有過，则仲山甫能𥙷之。衮，古本切。"
                },
                {
                    "paragraph": "君能補過，衮不廢矣。”",
                    "zhushu": "常服衮也，"
                },
                {
                    "paragraph": "猶不改。宣子驟諌，公患之，使鉏麑賊之。",
                    "zhushu": "鉏麑，晉力士。鉏，仕俱切。麑，音迷，一音五𠔃切。"
                },
                {
                    "paragraph": "晨往，寢門闢矣，盛服將朝，尚早，坐而假寐。",
                    "zhushu": "不解衣冠而睡。闢，婢亦切。盛，音成；本或作成。睡，垂僞切。"
                },
                {
                    "paragraph": "麑退，歎而言曰：“不忘恭敬，民之主也。賊民之主，不忠；弃君之命，不信。有一於此，不如死也。”觸槐而死。",
                    "zhushu": "槐，趙盾庭樹。槐，音懷，又音囬。"
                },
                {
                    "paragraph": "秋九月，晉侯飲趙盾酒，伏甲將攻之。其右提彌明知之，",
                    "zhushu": "后，車右。飲，於鴆切。提，本又作祗，上支切。彌，面支切。"
                },
                {
                    "paragraph": "趨登曰：“臣侍君宴，過三爵，非禮也。”遂扶以下。公嗾夫獒焉，明搏而殺之。",
                    "zhushu": "獒，猛犬也。扶，舊本作扶，房孚切。服䖍注：柞跣，先典切。云：徒跣也。今杜注本往往有“跣”者。嗾，素口切；說文云：使犬也。服本作㖩。夫，音扶。獒，五羔切。尚書傳云：大犬也。爾雅云：狗四尺爲獒。說文云：犬知人心可使者。搏，音博。"
                },
                {
                    "paragraph": "盾曰：“弃人用犬，雖猛何爲？”",
                    "zhushu": "責公不養士，而更以犬爲已用。"
                },
                {
                    "paragraph": "𨷵且出，提彌明死之。",
                    "zhushu": ""
                },
                {
                    "paragraph": "初，宣子田於首山，舎于翳桑，",
                    "zhushu": "田，獵也。翳桑，桑之多䕃翳者。首山，在河東蒲坂縣東南。翳，於計切。䕃，音隂，又於鴆切。"
                },
                {
                    "paragraph": "見靈輒餓，問其病，",
                    "zhushu": "靈輒，晉人。"
                },
                {
                    "paragraph": "曰：“不食三日矣。”食之，舎其半。問之，曰：“宦三年矣，",
                    "zhushu": "宦，學也。食之，音嗣。舍，音捨。"
                },
                {
                    "paragraph": "未知母之存否，今近焉，",
                    "zhushu": "去家近。"
                },
                {
                    "paragraph": "請以遺之。”使盡之，而爲之簞食與肉，",
                    "zhushu": "簞，笥也。遺，唯季切。下注同。簞，音丹。笥，思嗣切。"
                },
                {
                    "paragraph": "寘諸橐以與之。旣而與爲公介，",
                    "zhushu": "靈輒爲公甲士。槖，他洛切。與，音預。介，音界。"
                },
                {
                    "paragraph": "倒㦸以禦公徒，而免之。問何故，對曰：“繄桑之餓人也。”問其名居，",
                    "zhushu": "問所居。"
                },
                {
                    "paragraph": "不告而退，",
                    "zhushu": "不朢報也。"
                },
                {
                    "paragraph": "遂自亡也。",
                    "zhushu": "輒亦去。"
                },
                {
                    "paragraph": "乙丑，趙穿攻靈公於桃園。",
                    "zhushu": "穿，趙盾之從父昆弟子。乙丑，九月二十七日。攻，如字。本或作“弑”。"
                },
                {
                    "paragraph": "宣子未出山而復。",
                    "zhushu": "晉竟之山也。盾出奔，聞公弑而還。竟，音境。下文注同。弑，音試。"
                },
                {
                    "paragraph": "大史書曰：“趙盾弑其君。”以示於朝。宣子曰：“不然。”對曰：“子爲正卿，亡不越竟，反不討賊，非子而誰？”宣子曰：“烏呼！“我之懷矣，自詒伊慼”，其我之謂矣。”",
                    "zhushu": "逸詩也。言人多所懷戀，則自遺憂。大，音泰。"
                },
                {
                    "paragraph": "孔子曰：“董狐，古之良史也，書法不隱。",
                    "zhushu": "不隱盾之罪。"
                },
                {
                    "paragraph": "趙宣子，古之良大夫也，爲法受惡。",
                    "zhushu": "善其爲法受屈。爲，于僞切。注同。"
                },
                {
                    "paragraph": "惜也，越竟乃免。”",
                    "zhushu": "越竟則君臣之義絶，可以不討賊。"
                },
                {
                    "paragraph": "宣子使趙穿逆公子黒臀于周而立之。",
                    "zhushu": "黒臀，晉文公子。臀，徒門切。"
                },
                {
                    "paragraph": "壬申，朝于武宫。",
                    "zhushu": "壬申，十月十五日。旣有日而無月，冬又在壬申下，明傳文無較例。較，音角。"
                },
                {
                    "paragraph": "○初，麗姫之亂，詛無畜羣公子，",
                    "zhushu": "詛，盟誓。麗，力知切。詛，側慮切。"
                },
                {
                    "paragraph": "自是晉無公族。",
                    "zhushu": "無公子，故廢公族之官。"
                },
                {
                    "paragraph": "及成公即位，乃宦卿之適而爲之田，以爲公族。",
                    "zhushu": "官，仕也。爲置田邑，以爲公族大夫。適，本又作嫡，丁歷切。下及注同。爲置，于僞切。"
                },
                {
                    "paragraph": "又宦其餘子，亦爲餘子；",
                    "zhushu": "餘子，□子之母弟也，亦治餘子之政。"
                },
                {
                    "paragraph": "其庶子爲公行。",
                    "zhushu": "庶子，妾子也，掌率公戎行。行，戸郎切。注及下同。"
                },
                {
                    "paragraph": "晉於是有公族、餘子、公行。",
                    "zhushu": "皆官名。"
                },
                {
                    "paragraph": "趙盾請以括爲公族，",
                    "zhushu": "括，趙盾異母弟，趙姫之中子屏季也。括，古活切。中，如字，又丁仲切。屏，歩丁切。"
                },
                {
                    "paragraph": "曰：“君姫氏之愛子也。",
                    "zhushu": "趙姫，文公女，成公姉也。"
                },
                {
                    "paragraph": "微君姫氏，則臣狄人也。”公許之。",
                    "zhushu": "盾，狄外孫也。姫氏逆之以爲適。事見僖二十四年。見，賢遍切。"
                },
                {
                    "paragraph": "冬，趙盾爲旄車之族，",
                    "zhushu": "旄車，公行之官。盾本卿適，其子當爲公族，辟屏季，故更掌旄車。旄，音毛，一本作軞。"
                },
                {
                    "paragraph": "使屏季以其故族爲公族大夫。",
                    "zhushu": "盾以其故官屬與屏季，使爲衰之適。衰，初危切。",
                    "type": 2
                },
                {
                    "paragraph": "經三年，春，王正月，郊牛之口傷，改卜牛。牛死，乃不郊。",
                    "zhushu": "牛不稱牲，未卜日，"
                },
                {
                    "paragraph": "猶三望。○葬匡王。",
                    "zhushu": "無傳。四月而葬，速。"
                },
                {
                    "paragraph": "○楚子伐陸渾之戎。○夏，楚人侵鄭。○秋，赤狄侵齊。",
                    "zhushu": "無傳。"
                },
                {
                    "paragraph": "○宋師圍曹。○冬，十月，丙戍，鄭伯蘭卒。",
                    "zhushu": "再與丈同盟。"
                },
                {
                    "paragraph": "○葬鄭穆公。",
                    "zhushu": "無傳。",
                    "type": 2
                },
                {
                    "paragraph": "傳三年，春，不郊而望，皆非禮也。",
                    "zhushu": "言牛雖傷死，當更改卜，取其吉者。郊不可廢也。前年冬，天王崩，未葬而郊者，不以王事廢天事。禮記曾子問：“天子崩，未殯，五祀不行。旣殯而祭，自啓至于反哭，五祀之祭不行。”已葬而祭。"
                },
                {
                    "paragraph": "望，郊之屬也。不郊，亦無望可也。",
                    "zhushu": "已有例，在僖三十一年。復發傳者，嫌牛死與卜不從異。復，扶又切。"
                },
                {
                    "paragraph": "晉侯伐鄭，及郔。鄭及晉平，士會入盟。",
                    "zhushu": "郔，鄭地。爲夏楚侵鄭傳。郔，音延。"
                },
                {
                    "paragraph": "楚子伐陸渾之戎，遂至於雒，觀兵于周疆。",
                    "zhushu": "雒水出上洛冢領山，至河南鞏縣入河。疆，居良切。"
                },
                {
                    "paragraph": "定王使王孫滿勞楚子。",
                    "zhushu": "王孫满，周大夫。勞，力報切。"
                },
                {
                    "paragraph": "楚子問鼎之大小輕重焉。",
                    "zhushu": "示欲偪周取天下。"
                },
                {
                    "paragraph": "對：“田在德，不在鼎。昔夏之方有德也，",
                    "zhushu": "禹之丗。夏，戸雅切。"
                },
                {
                    "paragraph": "逺方圖物，",
                    "zhushu": "圖畫山川竒異之物而獻之。"
                },
                {
                    "paragraph": "貢金九牧，",
                    "zhushu": "使九州之牧貢金。"
                },
                {
                    "paragraph": "鑄鼎象物，",
                    "zhushu": "象所圖物，著之於鼎。鑄，之樹切。著，張慮切，舊直略切。"
                },
                {
                    "paragraph": "百物而爲之備，使民知神、姦。",
                    "zhushu": "圖鬼神百物之形，使民逆備之。"
                },
                {
                    "paragraph": "故民入川澤山林，不逢不若。",
                    "zhushu": "若，順也。"
                },
                {
                    "paragraph": "螭魅罔兩，",
                    "zhushu": "螭，山神，獸形。魅，怪物。罔兩，水神。螭，勑知切。魅，亡備切。本又作鬽。罔，亡丈切。兩，本又作“蜽”，音同。說文云：罔兩，山川之精物也。"
                },
                {
                    "paragraph": "莫能逢之。",
                    "zhushu": "逢，遇也。"
                },
                {
                    "paragraph": "用能協于上下，以承天休。",
                    "zhushu": "民無災害，則上下和而受天祐。休，許蚪切。下同。祐，音又。"
                },
                {
                    "paragraph": "桀有昏德，鼎遷于商，載祀六百。",
                    "zhushu": "載、祀，皆年。載、祀，爾雅云：商曰祀，唐、虞曰載，周曰年，夏曰歳。"
                },
                {
                    "paragraph": "商紂暴虐，鼎遷于周。德之休明，雖小，重也。",
                    "zhushu": "不可遷。紂，直九切。"
                },
                {
                    "paragraph": "其姦囬昏亂，雖大，輕也。",
                    "zhushu": "言可移。"
                },
                {
                    "paragraph": "天祚明德，有所厎止。",
                    "zhushu": "厎，致也。祚，才故切。厎，音旨。"
                },
                {
                    "paragraph": "成王定鼎于郟鄏，",
                    "zhushu": "郟鄏，今河南也。武王遷之，成王定之。郟，古洽切。鄏，音辱。"
                },
                {
                    "paragraph": "卜丗三十，卜年七百，天所命也。周德雖衰，天命未改。鼎之輕重，未可問也。”",
                    "zhushu": ""
                },
                {
                    "paragraph": "夏，楚人侵鄭，鄭即晉故也。",
                    "zhushu": ""
                },
                {
                    "paragraph": "宋文公即位三年，殺母弟須及昭公子，武氏之謀也。",
                    "zhushu": "武氏謀奉弟須及昭公子以作亂，事在文十八年。"
                },
                {
                    "paragraph": "使戴、桓之族攻武氏於司馬子伯之館，盡逐武、穆之族。武、穆之族以曹師伐宋。秋，宋師圍曹，報武氏之亂也。冬，鄭穆公卒。",
                    "zhushu": ""
                },
                {
                    "paragraph": "𥘉，鄭文公有賤妾曰燕姞，",
                    "zhushu": "姞，南燕姓。姞，其乙切，又其吉切。"
                },
                {
                    "paragraph": "夢天使與己蘭，",
                    "zhushu": "蘭，香草。"
                },
                {
                    "paragraph": "曰：“余爲伯鯈。余，而祖也。",
                    "zhushu": "伯鯈，南燕祖。鯈，直留切。"
                },
                {
                    "paragraph": "以是爲而子。",
                    "zhushu": "以蘭爲女子名。女，音汝。"
                },
                {
                    "paragraph": "以蘭有國香，人服媚之如是。”",
                    "zhushu": "媚，愛也。欲令人愛之如蘭。媚，亡兾切。令，力呈切。"
                },
                {
                    "paragraph": "旣而文公見之，與之蘭而御之。辭曰：“妾不才，幸而有子。將不信，敢徵蘭乎？”",
                    "zhushu": "懼將不見信，故欲計所賜蘭爲懷子月數。"
                },
                {
                    "paragraph": "公曰：“諾。”生穆公，名之曰蘭。",
                    "zhushu": ""
                },
                {
                    "paragraph": "文公報鄭子之妃曰陳嬀，",
                    "zhushu": "鄭子，文公叔父子儀也。漢律：淫季父之妻曰報姫，九危切。"
                },
                {
                    "paragraph": "生子華、子臧。子臧得罪而出，",
                    "zhushu": "出奔宋。臧，作郎切。"
                },
                {
                    "paragraph": "誘子華而殺之南里，",
                    "zhushu": "在僖十六年。南里，鄭地。"
                },
                {
                    "paragraph": "使盗殺子臧於陳、宋之間。",
                    "zhushu": "在僖二十四年。"
                },
                {
                    "paragraph": "又娶于江，生公子士。朝于楚，楚人酖之，及葉而死。",
                    "zhushu": "葉，楚地，今南陽葉縣。酖，直䕃切。葉，式渉切。"
                },
                {
                    "paragraph": "又娶于蘇，生子瑕、子俞彌。俞彌早卒。洩駕惡瑕，文公亦惡之，故不立也。",
                    "zhushu": "洩駕，鄭大夫。俞，音榆。惡，烏路切，下同。"
                },
                {
                    "paragraph": "公逐羣公子，公子蘭奔晉，從晉文公伐鄭。",
                    "zhushu": "在僖三十年。從，如字，又才用切。"
                },
                {
                    "paragraph": "石癸曰：“吾聞姫、姞耦，其子孫必蕃。",
                    "zhushu": "姞姓冝爲姬配耦。癸，居揆切。蕃，音煩，下同。"
                },
                {
                    "paragraph": "姞，吉人也，后稷之元妃也。",
                    "zhushu": "姞姓之女爲后稷妃，周是以興，故曰“吉人”。"
                },
                {
                    "paragraph": "今公子蘭，姞甥也，天或啓之，必將爲君，其後必蕃。先納之，可以亢寵。”",
                    "zhushu": "亢，極也。亢，苦浪切。"
                },
                {
                    "paragraph": "與孔將鉏、侯宣多納之，盟于大宫而立之，",
                    "zhushu": "大宮，鄭祖廟。鉏，仕俱切。大，音泰，注同。"
                },
                {
                    "paragraph": "以與晉平。",
                    "zhushu": ""
                },
                {
                    "paragraph": "穆公有疾，曰：“蘭死，吾其死乎！吾所以生也。”刈蘭而卒。",
                    "zhushu": "傳言穆氏所以大興於鄭，天所啓也。刈，魚廢切。",
                    "type": 2
                },
                {
                    "paragraph": "經四年，春，王正月，公及齊侯平莒及郯，莒人不肯。公伐莒，取向。",
                    "zhushu": "莒鄰，二國相怨，故公與齊侯共平之。向，莒邑，東海承縣東南有向城。逺，疑也。郯，音談。向，舒亮切。承，韋昭之甑切，一音氶，又音拯。"
                },
                {
                    "paragraph": "○秦伯稻卒。",
                    "zhushu": "無傳。未同盟。稻，徒老切。"
                },
                {
                    "paragraph": "○夏，六月，乙酉，鄭公子歸生弒其君夷。",
                    "zhushu": "傳例曰：稱臣，臣之罪也。子公實弒，而書子家罪，其權不足也。"
                },
                {
                    "paragraph": "○赤狄侵齊。",
                    "zhushu": "無傳。"
                },
                {
                    "paragraph": "○秋，公如齊。",
                    "zhushu": "無傳。"
                },
                {
                    "paragraph": "○公至自齊。",
                    "zhushu": "無傳。告于廟。例在桓二年。"
                },
                {
                    "paragraph": "○冬，楚子伐鄭。",
                    "zhushu": "",
                    "type": 2
                },
                {
                    "paragraph": "傳四年，春，公及齊侯平莒及郯，莒人不肯。公伐莒，取向。非禮也。平國以禮不以亂。伐而不治，亂也。",
                    "zhushu": "責公不先以禮治之而用伐。治，直吏切。"
                },
                {
                    "paragraph": "以亂平亂，何治之有？無治，何以行禮？",
                    "zhushu": ""
                },
                {
                    "paragraph": "○楚人獻黿於鄭靈公。",
                    "zhushu": "穆公大子夷也。黿，音元。"
                },
                {
                    "paragraph": "公子宋與子家將見。",
                    "zhushu": "宋，子公也。子家，歸生。見，賢遍切。"
                },
                {
                    "paragraph": "子公之食指動，",
                    "zhushu": "第二指也。"
                },
                {
                    "paragraph": "以示子家，曰：“他日我如此，必甞異味。”及入，宰夫將解黿，相視而𥬇。公問之，",
                    "zhushu": "問所𥬇。解，如字，一音蟹。"
                },
                {
                    "paragraph": "子家以告。及食大夫黿，召子公而弗與也。",
                    "zhushu": "欲使指動無效。食，音嗣。"
                },
                {
                    "paragraph": "子公怒，染指於鼎，甞之而出。公怒，欲殺子公。子公與子家謀先，",
                    "zhushu": "先公爲難。染，如琰切。先，悉薦切。難，乃旦切。"
                },
                {
                    "paragraph": "子家曰：“畜老，猶憚殺之，",
                    "zhushu": "六畜，畜，許又切。注同。王，許六切。禪，徒旦切。難也。"
                },
                {
                    "paragraph": "而況君乎？”反譛子家，子家懼而從之。",
                    "zhushu": "譛子家於公。"
                },
                {
                    "paragraph": "夏，弑靈公。",
                    "zhushu": ""
                },
                {
                    "paragraph": "書曰：“鄭公子歸生弑其君夷。”權不足也。",
                    "zhushu": "子家懽不足以禦亂，懼譛而從弒君，故書以首惡。禦，魚吕切。"
                },
                {
                    "paragraph": "君子曰：“仁而不武，無能逹也。”",
                    "zhushu": "初稱畜老，仁也。不討子公，是不武也。故不能自通於仁道，而陷弒君之罪。"
                },
                {
                    "paragraph": "凡弑君，稱君，君無道也；稱臣，臣之罪也。",
                    "zhushu": "稱君，謂唯書君名而稱國以弑，言衆所共絶也。稱臣者，謂書弒者之名以示來丗，終爲不義。改殺稱弑，辟其惡名，取有漸也。書弒之義，釋例論之備矣。"
                },
                {
                    "paragraph": "鄭人立子良，",
                    "zhushu": "穆公庶子。"
                },
                {
                    "paragraph": "辭曰：“以賢，則去疾不足；",
                    "zhushu": "去疾，子良名。去，起呂切。下皆同。"
                },
                {
                    "paragraph": "以順，則公子堅長。”乃立襄公。",
                    "zhushu": "襄公，堅也。長，丁丈切。"
                },
                {
                    "paragraph": "襄公將去穆氏",
                    "zhushu": "逐羣兄弟"
                },
                {
                    "paragraph": "而舎子良。",
                    "zhushu": "以其讓己。舍，音赦。下同。"
                },
                {
                    "paragraph": "子良不可，曰：“穆氏冝存，則固願也。若將亡之，則亦皆亡，去疾何爲？”",
                    "zhushu": "何爲獨留。"
                },
                {
                    "paragraph": "乃舎之，皆爲大夫。○初，楚司馬子良生子越椒。子文曰：“必殺之。”",
                    "zhushu": "子文，子良之兄。"
                },
                {
                    "paragraph": "是子也，熊虎之狀而豺狼之聲，弗殺，必滅若敖氏矣。諺曰：“狼子野心。”是乃狼也，其可畜乎？”子良不可。子文以爲大慼。及將死，聚其族曰：“椒也知政，乃速行矣，無及於難。”且泣曰：“鬼猶求食，若敖氏之鬼，不其餒而！”",
                    "zhushu": "而，語助，言必餒。難，乃旦切。餒，奴罪切，餓也。"
                },
                {
                    "paragraph": "及令尹子文卒，𨷵般爲令尹，",
                    "zhushu": "般，子文之子子揚。般，音班。"
                },
                {
                    "paragraph": "子越爲司馬。蔿賈爲工正，譛子揚而殺之，子越爲令尹。已爲司馬，",
                    "zhushu": "賈爲椒譛子揚，而已得椒處。蔿，于委切。爲，于僞切。處，昌慮切。"
                },
                {
                    "paragraph": "子越又惡之，",
                    "zhushu": "惡賈。惡，烏路切。注同。"
                },
                {
                    "paragraph": "乃以若敖氏之族，圄伯嬴於轑陽而殺之，",
                    "zhushu": "圄，囚也。伯嬴，蔿賈也。轑陽，楚邑。圄，魚吕切。嬴，音盈。轑，音遼。"
                },
                {
                    "paragraph": "遂處烝野，將攻王。王以三王之子爲質焉，弗受。",
                    "zhushu": "烝野，楚邑。三王，文、成、穆。烝，之承切。質，音致。"
                },
                {
                    "paragraph": "師于漳澨。",
                    "zhushu": "漳澨，漳水邊。漳，音章。澨，市制切。"
                },
                {
                    "paragraph": "秋七月戊戍，楚子與若敖氏戰于臯滸。",
                    "zhushu": "臯滸，楚地。滸，呼五切。"
                },
                {
                    "paragraph": "伯棼射王，汰輈，及鼔跗，著於丁寧。",
                    "zhushu": "伯棼，越椒也。輈，車轅。汰，過也，箭過車轅上。丁寜，鉦也。棼，扶云切。射，食亦切。汰，他末切。輈，陟留切。跗，芳扶切。著，直略切。鉦，音征。"
                },
                {
                    "paragraph": "又射，汰輈，以貫笠轂。",
                    "zhushu": "兵車無蓋，尊者則邊人執笠，依轂而立，以禦寒暑，名曰笠轂。此言箭過車轅，及王之蓋。貫，古亂切。笠，音立。轂，古木切。"
                },
                {
                    "paragraph": "師懼，退。王使巡師曰：“吾先君文王克息，獲三矢焉，伯棼竊其二，盡於是矣。”鼔而進之，遂滅若敖氏。",
                    "zhushu": ""
                },
                {
                    "paragraph": "初，若敖娶於䢵，",
                    "zhushu": "䢵，國名。䢵，本又作鄖，音云。"
                },
                {
                    "paragraph": "生鬬伯比。若敖卒，從其母畜於䢵，",
                    "zhushu": "畜，養也。畜，許六切。"
                },
                {
                    "paragraph": "淫於䢵子之女，生子文焉。䢵夫人使弃諸夢中，",
                    "zhushu": "夢，澤名。江下安陸縣城東南有雲夢城。夢，音蒙，又亡貢切。"
                },
                {
                    "paragraph": "虎乳之。䢵子田，見之，懼而歸。夫人以告，",
                    "zhushu": "告女私通所生。乳，如主切。"
                },
                {
                    "paragraph": "遂使收之。楚人謂乳榖謂虎於莬，故命之曰鬬榖。於莬以其女妻伯比，",
                    "zhushu": "伯比，所淫者。榖，奴口切。於，音烏。免，音徒。妻，七計切。"
                },
                {
                    "paragraph": "實爲令尹子文。",
                    "zhushu": "𨷵氏始自子文爲令尹。"
                },
                {
                    "paragraph": "其孫箴尹克黃",
                    "zhushu": "箴尹，官名。克黄，子揚之子。箴，之金切。"
                },
                {
                    "paragraph": "使於齊，還及宋，聞亂。其人曰：“不可以入矣。”箴尹曰：“弃君之命，獨誰受之？君，天也，天可逃乎？”遂歸，復命，而自拘於司敗。王思子文之治楚國也，曰：“子文無後，何以勸善？”使復其所，改命曰生。",
                    "zhushu": "易其名也。使，所吏切。拘，音俱。"
                },
                {
                    "paragraph": "冬，楚子伐鄭，鄭未服也。",
                    "zhushu": "前年楚侵鄭，不獲成，故曰未服。",
                    "type": 2
                },
                {
                    "paragraph": "經五年，春，公如齊。○夏，公至自齊。○秋，九月，齊髙固來逆叔姫。",
                    "zhushu": "高固，齊大夫。不書女，歸，降於諸侯。"
                },
                {
                    "paragraph": "○叔孫得臣卒。",
                    "zhushu": "無傳。不書日，公不與小歛。與，音預。斂，力驗切。"
                },
                {
                    "paragraph": "○冬，齊髙固及子叔姫來。",
                    "zhushu": "叔姫寜，固反馬。"
                },
                {
                    "paragraph": "○楚人伐鄭。",
                    "zhushu": "",
                    "type": 2
                },
                {
                    "paragraph": "傳五年，春，公如齊。髙固使齊侯止公，請叔姫焉。",
                    "zhushu": "留公，強成昏。強，其文切。"
                },
                {
                    "paragraph": "○夏，公至自齊。書，過也。",
                    "zhushu": "公旣見止，連昏於鄰國之臣，厭尊毁列，累其先君，而於廟行飲至之禮，故書以示過。厭，於渉切。累，劣僞切。"
                },
                {
                    "paragraph": "○秋，九月，齊髙固來逆女，自爲也。故書曰“逆叔姫”，卿自逆也。",
                    "zhushu": "適諸侯稱“女”，適大夫稱字，所以别尊卑也。此春秋新例，故稱“書曰”，而不言“凡”也。不於莊二十七年發例者，嫌見逼而成昏，因明之。爲，于僞切。别，彼列切。"
                },
                {
                    "paragraph": "○冬，來，反馬也。",
                    "zhushu": "禮，送女留其送馬，謙不敢自安。三月廟見，遣使反馬，高固遂與叔姬俱寜，故經傳具見以示譏。見，賢遍切，下同。使，所吏切。"
                },
                {
                    "paragraph": "○楚子伐鄭。陳及楚平。晉荀林父救鄭，伐陳。",
                    "zhushu": "爲明年晉、衛侵陳傳。",
                    "type": 2
                },
                {
                    "paragraph": "經六年，春，晉趙盾、衛孫免侵陳。○夏，四月。○秋，八月，螽。",
                    "zhushu": "無傳。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳六年，春，晉、衛侵陳，陳即楚故也。○夏，定王使子服求后于齊。",
                    "zhushu": "子服，周大夫。"
                },
                {
                    "paragraph": "○秋，亦狄伐晉，圍懷，及邢丘。",
                    "zhushu": "邢丘，今河内平臯縣。"
                },
                {
                    "paragraph": "晉侯欲伐之。中行桓子曰：“使疾其民，",
                    "zhushu": "驕則數戰，爲民所疾。數，所角切。"
                },
                {
                    "paragraph": "以盈其貫，將可殪也。",
                    "zhushu": "殪，盡也。貫，猶習也。貫，古患切，注同。殪，於計切。"
                },
                {
                    "paragraph": "周書曰：“殪戎殷。”",
                    "zhushu": "周書康誥也。義取周武王以兵伐殷，盡滅之，"
                },
                {
                    "paragraph": "此𩔖之謂也。”",
                    "zhushu": "爲十五年晉滅狄傳。爲，于僞切，下注同。"
                },
                {
                    "paragraph": "○冬，召桓公逆王后于齊。",
                    "zhushu": "召桓公，王卿士。事不關魯，故不書，爲成二年王甥舅張本。召，上照切。"
                },
                {
                    "paragraph": "○楚人伐鄭，取成而還。",
                    "zhushu": "九年、十一年傳所稱厲之役，蓋在此。"
                },
                {
                    "paragraph": "○鄭公子曼满與王子伯廖語，欲爲卿。",
                    "zhushu": "二子，鄭大夫。曼，音萬。廖，力彫切。"
                },
                {
                    "paragraph": "伯廖告人曰：“無德而貪，其在周易豐䷶",
                    "zhushu": "離下震上豐"
                },
                {
                    "paragraph": "之離，䷝",
                    "zhushu": "豐上六變而爲純離也。周易論變，故雖不筮，必以變言其義。豐上六曰：“豐其屋，蔀其家，闚其戸，閴其無人，三𡻕不覿，凶。”義取無徳而大其屋，不過三𡻕必滅亡。蔀，歩口切，又普口切。闚，苦規切。閴，苦鵙切。覿，徒歷切。"
                },
                {
                    "paragraph": "弗過之矣。”",
                    "zhushu": "不過三年。"
                },
                {
                    "paragraph": "間一歳，鄭人殺之。",
                    "zhushu": "間，間厠之閒。",
                    "type": 2
                },
                {
                    "paragraph": "經七年，春，衛侯使孫良夫來盟。○夏，公㑹齊侯伐萊。",
                    "zhushu": "傳例曰：不與謀也。萊國，今東萊黃縣。萊，音來。與，音預。"
                },
                {
                    "paragraph": "○秋，公至自伐萊。",
                    "zhushu": "無傳。"
                },
                {
                    "paragraph": "○大旱。",
                    "zhushu": "無傳。書旱而不書雩，雩無功，或不雩。"
                },
                {
                    "paragraph": "○冬，公會晉侯、宋公、衛侯、鄭伯、曹伯于黒壤。",
                    "zhushu": "壤，如丈切。",
                    "type": 2
                },
                {
                    "paragraph": "傳七年，春，衛孫桓子來盟，始通，且謀會晉也。",
                    "zhushu": "公即位，衛始脩好。好，呼報切。"
                },
                {
                    "paragraph": "○夏，公㑹齊侯伐萊，不與謀也。凡師出，與謀曰“及”，不與謀曰“會”。",
                    "zhushu": "與謀者，謂同志之國相與講議利害，計成而行之，故以相連及爲文。若不獲已，應命而出，則以外合爲文。皆據魯而言。師者，國之大事，存亡之所由，故詳其舉動以例别之。與，音預，下及注“與謀”同。年末“不與”放此。應，應對之應。别，彼列切，下及注同。"
                },
                {
                    "paragraph": "○赤狄侵晉，取向隂之禾。",
                    "zhushu": "此無“秋”字，蓋闕文。晉用桓子謀，故縱狄。向，舒亮切。"
                },
                {
                    "paragraph": "○鄭及晉平，公子宋之謀也，故相鄭伯以會。冬，盟于黑壤，王叔桓公臨之，以謀不睦。",
                    "zhushu": "王叔桓公，周卿士，銜天子之命以監臨諸侯。不同歃者，尊卑之别也。相，息亮切。歃，所合切，又所甲切。監，古銜切。"
                },
                {
                    "paragraph": "○晉侯之立也，",
                    "zhushu": "在二年。"
                },
                {
                    "paragraph": "公不朝焉，又不使大夫聘，晉人止公于會。盟于黃父，公不與盟，以賂免。",
                    "zhushu": "黃父，即黑壤。"
                },
                {
                    "paragraph": "故黒壤之盟不書，諱之也。",
                    "zhushu": "慢盟主以取執止之辱，故諱之。",
                    "type": 2
                },
                {
                    "paragraph": "經八年，春，公至自會。",
                    "zhushu": "無傳。義與五年書“過”同。"
                },
                {
                    "paragraph": "○夏，六月，公子遂如齊，至黃乃復。",
                    "zhushu": "無傳。蓋有疾而還。大夫受命而出，雖死以尸將事，遂以疾還，非禮也。"
                },
                {
                    "paragraph": "○辛巳，有事于大廟。仲遂卒于垂。",
                    "zhushu": "有事，祭也。仲遂卒與祭同日，略書有事，爲繹張本。不言公子，因上行還，間無異事，省文從可知也。稱字，時君所嘉，無義例也。垂，齊地，非魯竟，故書地。大，音泰，傳同。爲，于僞切。省，所景切。竟，音境。"
                },
                {
                    "paragraph": "壬午，猶繹。萬入，去籥。",
                    "zhushu": "繹，又祭，陳昨日之禮，所以賔尸。萬，舞名。籥，管也。猶者，可止之辭。魯人知卿佐之䘮不冝作樂，而不知廢繹，故内舞去籥，惡其聲聞。去，起吕切，注及傳同。籥，羊略切。管，音館。惡，烏路切。聞，音問，又如字。"
                },
                {
                    "paragraph": "○戊子，夫人嬴氏薨。",
                    "zhushu": "無傳。宣公母也。"
                },
                {
                    "paragraph": "○晉師、白狄伐秦。○楚人滅舒、蓼。○秋，七月甲子，日有食之，旣。",
                    "zhushu": "無傳。月三十日食。"
                },
                {
                    "paragraph": "○冬，十月，己丑，葬我小君敬嬴。",
                    "zhushu": "敬，謚。嬴，姓也。反哭成喪，故稱葬小君。"
                },
                {
                    "paragraph": "雨，不克葬。庚寅，日中而克葬。",
                    "zhushu": "克，成也。"
                },
                {
                    "paragraph": "○城平陽。",
                    "zhushu": "今泰山有平陽縣。"
                },
                {
                    "paragraph": "○楚師伐陳。",
                    "zhushu": "",
                    "type": 2
                },
                {
                    "paragraph": "傳八年，春，白狄及晉平。夏，㑹晉伐秦。",
                    "zhushu": "經在“仲遂卒”下，從赴。"
                },
                {
                    "paragraph": "晉人獲秦諜，殺諸絳市，六日而蘇。",
                    "zhushu": "蓋記異也。諜，徒協切，間也，今謂之細作。絳，古巷切。"
                },
                {
                    "paragraph": "○有事于大廟，襄仲卒而繹，非禮也。",
                    "zhushu": ""
                },
                {
                    "paragraph": "○楚爲衆舒叛故，伐舒蓼，滅之，",
                    "zhushu": "舒、蓼，二國名。爲，于僞切。"
                },
                {
                    "paragraph": "楚子疆之。",
                    "zhushu": "正其界也。疆，居良切。"
                },
                {
                    "paragraph": "及滑汭，",
                    "zhushu": "滑，水名。滑，于八切。汭，如銳切，一音如恱切。"
                },
                {
                    "paragraph": "盟呉越而還。",
                    "zhushu": "呉國，今呉郡。越國，今會稽山隂縣也。傳言楚彊，呉、越從。會，古外切。稽，古𠔃切。疆，其良切。"
                },
                {
                    "paragraph": "○晉胥克有蠱疾，",
                    "zhushu": "惑以喪志。蠱，音古。喪，息浪切。"
                },
                {
                    "paragraph": "郤缺爲政。",
                    "zhushu": "代趙盾。"
                },
                {
                    "paragraph": "秋，廢胥克，使趙朔佐下軍。",
                    "zhushu": "朔，盾之子，代胥克。爲成十七年胥童怨郤氏張本。"
                },
                {
                    "paragraph": "○冬，葬敬嬴。旱，無麻，始用葛茀。",
                    "zhushu": "記禮變之所由。茀，所以引柩，殯則有之以備火，葬則以下柩。茀，方勿切，引棺索也。柩，其又切。"
                },
                {
                    "paragraph": "雨，不克葬，禮也。禮，卜葬，先逺日，辟不懷也。",
                    "zhushu": "懷，思也。"
                },
                {
                    "paragraph": "○城平陽。書，時也。○陳及晉平。楚師伐陳，取成而還。",
                    "zhushu": "言晉、楚爭強。",
                    "type": 2
                },
                {
                    "paragraph": "經九年，春，王正月，公如齊。",
                    "zhushu": "無傳。"
                },
                {
                    "paragraph": "○公至自齊。",
                    "zhushu": "無傳。"
                },
                {
                    "paragraph": "○夏，仲孫蔑如京師。○齊侯伐萊。",
                    "zhushu": "無傳。"
                },
                {
                    "paragraph": "○秋，取根牟。",
                    "zhushu": "根牟，東夷國也。今琅邪陽都縣東有牟郷。"
                },
                {
                    "paragraph": "○八月，滕子卒。",
                    "zhushu": "未同盟。"
                },
                {
                    "paragraph": "○九月，晉侯、宋公、衛侯、鄭伯、曹伯㑹于扈。○晉荀林父帥師伐陳。○辛酉，晉侯黒臀卒于扈。",
                    "zhushu": "卒於竟外，故書地。四與文同盟。九月無辛酉，日誤。竟，音境。"
                },
                {
                    "paragraph": "○冬，十月，癸酉，衛侯鄭卒。",
                    "zhushu": "無傳。三與文同盟。"
                },
                {
                    "paragraph": "○宋人圍滕。○楚子伐鄭。○晉郤缺帥師救鄭。○陳殺其大夫洩冶。",
                    "zhushu": "洩冶直諌於淫亂之朝以取死，故不爲春秋所貴而書名。洩，息列切。冶，音也。",
                    "type": 2
                },
                {
                    "paragraph": "傳九年，春，王使來徴聘。",
                    "zhushu": "徵，召也。言周微也。徵聘不書，微加諷諭，不指斥。諷，芳鳯切。"
                },
                {
                    "paragraph": "夏，孟獻子聘於周，王以爲有禮，厚賄之。",
                    "zhushu": "賄，呼罪切，字林音悔。"
                },
                {
                    "paragraph": "○秋，取根牟，言易也。",
                    "zhushu": "易，以豉切。"
                },
                {
                    "paragraph": "○滕昭公卒。",
                    "zhushu": "爲宋圍滕傳。"
                },
                {
                    "paragraph": "○㑹于扈，討不睦也。",
                    "zhushu": "謀齊、陳。"
                },
                {
                    "paragraph": "陳侯不㑹。",
                    "zhushu": "前年與楚成故。"
                },
                {
                    "paragraph": "晉荀林父以諸侯之師伐陳。",
                    "zhushu": "不書諸侯師，林父帥之，無將帥。將，子匠切。帥，所𩔖切。"
                },
                {
                    "paragraph": "晉侯卒于扈，乃還。○冬，宋人圍滕，因其喪也。○陳靈公與孔寧、儀行父通於夏姫，皆𠂻其衵服，以戲于朝。",
                    "zhushu": "二子，陳卿。夏嫡，鄭穆公女，陳大夫御叔妻。𠂻，懷也。衵服，近身衣。夏，戸雅切。𠂻，音忠；王，丁仲切。衵，女乙切，一音汝栗切。說文云：日日所衣裳也。字林同，又仁一切。御，如字，一音魚吕切。近，附近之近。"
                },
                {
                    "paragraph": "洩冶諫曰：“公卿宣淫，民無效焉，",
                    "zhushu": "宣，示也。效，戸敎切。"
                },
                {
                    "paragraph": "且聞不令。君其納之！”",
                    "zhushu": "納藏衵服。聞，如字，一音問。"
                },
                {
                    "paragraph": "公曰：“吾能改矣。”公告二子。二子請殺之，公弗禁，遂殺洩冶。",
                    "zhushu": ""
                },
                {
                    "paragraph": "孔子曰：“詩云：“民之多辟，無自立辟。”其洩冶之謂乎！”",
                    "zhushu": "辟，邪也。辟，法也。詩大雅。言邪辟之丗，不可立法。國無道，危行言孫。禁，居鴆切，又音金。辟，本又作僻，匹亦切。下“立辟”，婢亦切，注同。邪，似嗟切，下同。行，下孟切。孫，音遜。"
                },
                {
                    "paragraph": "○楚子爲厲之役故，伐鄭。",
                    "zhushu": "六年，楚伐鄭，取成於厲。旣成，鄭伯逃歸。事見十一年。爲，于僞切。見，賢遍切。"
                },
                {
                    "paragraph": "○晉郤缺救鄭。鄭伯敗楚師干柳棼。",
                    "zhushu": "柳棼，鄭地。柳，力手切。棼，扶云切。"
                },
                {
                    "paragraph": "國人皆喜，唯子良憂，曰：“是國之災也，吾死無日矣。”",
                    "zhushu": "自是晉、楚交共伐鄭。十二年，卒有楚子入鄭之禍。",
                    "type": 2
                },
                {
                    "paragraph": "經十年，春，公如齊。○公至自齊。",
                    "zhushu": "無傳。"
                },
                {
                    "paragraph": "○齊人歸我濟西田。",
                    "zhushu": "元年以賂齊也。不言來，公如齊，因受之。濟，子禮切。"
                },
                {
                    "paragraph": "○夏，四月，丙辰，日有食之。",
                    "zhushu": "無傳。不書朔，官失之。"
                },
                {
                    "paragraph": "○己巳，齊侯元卒。",
                    "zhushu": "未同盟而赴以名。"
                },
                {
                    "paragraph": "○齊崔氏出奔衛。",
                    "zhushu": "齊略見舉族出，因其告辭以見無罪。見，賢遍切，下同。"
                },
                {
                    "paragraph": "○公如齊。○五月，公至自齊。",
                    "zhushu": "無傳。"
                },
                {
                    "paragraph": "○癸巳，陳夏徴舒弑其君平國。",
                    "zhushu": "徵舒，陳大夫也。靈公惡不加民，故稱臣以弒。夏，戸雅切。"
                },
                {
                    "paragraph": "○六月，宋師伐滕。○公孫歸父如齊，葬齊惠公。",
                    "zhushu": "無傳。歸父，襄仲之子。"
                },
                {
                    "paragraph": "○晉人、宋人、衛人、曹人伐鄭。",
                    "zhushu": "鄭及楚平故。"
                },
                {
                    "paragraph": "○秋，天王使王季子來聘。",
                    "zhushu": "王季子者，公羊以爲天王之母弟，然則字季子。天子大夫稱字。"
                },
                {
                    "paragraph": "公孫歸父帥師伐邾，取繹。",
                    "zhushu": "繹，邾邑，魯國鄒縣北有繹山。繹，音亦。"
                },
                {
                    "paragraph": "○大水。",
                    "zhushu": "無傳。"
                },
                {
                    "paragraph": "○季孫行父如齊。○冬，公孫歸父如齊。○齊侯使國佐來聘。",
                    "zhushu": "旣葬成君，故稱君命使也。"
                },
                {
                    "paragraph": "饑。",
                    "zhushu": "無傳。有水災，嘉穀不成。"
                },
                {
                    "paragraph": "○楚子伐鄭。",
                    "zhushu": "",
                    "type": 2
                },
                {
                    "paragraph": "傳十年，春，公如齊。齊侯以我服故，歸濟西之田。",
                    "zhushu": "公比年朝齊故。"
                },
                {
                    "paragraph": "○夏，齊惠公卒。崔杼有寵於惠公，髙、國畏其偪也，",
                    "zhushu": "髙、國二家，齊正卿。杼，直吕切。偪，彼力切。"
                },
                {
                    "paragraph": "公卒而逐之，奔衛。",
                    "zhushu": ""
                },
                {
                    "paragraph": "書曰“崔氏”，非其罪也，且告以族，不以名。",
                    "zhushu": "典䇿之法，告者皆當書以名。今齊特以族告，夫子因而存之，以示無罪。又言且告以族不以名者，明春秋有因而用之，不皆改舊史。"
                },
                {
                    "paragraph": "凡諸侯之大夫違，",
                    "zhushu": "違，奔放也。"
                },
                {
                    "paragraph": "告於諸侯曰：“某氏之守臣某，",
                    "zhushu": "上某氏者姓，下某，名。守，手又切。"
                },
                {
                    "paragraph": "失守宗廟，敢告。”所有玉帛之使者，則告；",
                    "zhushu": "王帛之使，謂聘使，所吏切。"
                },
                {
                    "paragraph": "不然，則否。",
                    "zhushu": "恩好不接，故亦不告。好，呼報切。"
                },
                {
                    "paragraph": "○公如齊奔喪。",
                    "zhushu": "公親奔喪，非禮也。公出朝㑹、奔喪、會葬，皆書如，不言其事，史之常也。"
                },
                {
                    "paragraph": "陳靈公與孔寧、儀行父飲酒於夏氏。公謂行父曰：“徴舒似女。”對曰：“亦似君。”徵舒病之。",
                    "zhushu": "靈公即位，於今十五年，徵舒已爲卿，年大，無嫌是公子。蓋以夏姫淫放，故謂其子多似以爲戲。夏，戸雅切。女，音汝。"
                },
                {
                    "paragraph": "公出，自其廐射而殺之。二子奔楚。",
                    "zhushu": "廐，居又切。射，食亦切。"
                },
                {
                    "paragraph": "○滕人恃晉而不事宋。六月，宋師伐滕。○鄭及楚平。",
                    "zhushu": "前年敗楚師，恐楚深怨，故與之平。"
                },
                {
                    "paragraph": "諸侯之師伐鄭，取成而還。○秋，劉康公來報聘。",
                    "zhushu": "報孟獻子之聘，即王季子也。其後食采於劉。"
                },
                {
                    "paragraph": "○師伐邾，取繹。",
                    "zhushu": "爲子家如齊傳，"
                },
                {
                    "paragraph": "○季文子初聘于齊。",
                    "zhushu": "齊侯初即位。"
                },
                {
                    "paragraph": "○冬，子家如齊，伐邾故也。",
                    "zhushu": "魯侵小，恐爲齊所討，故往謝。"
                },
                {
                    "paragraph": "○國武子來報聘。",
                    "zhushu": "報丈子也。"
                },
                {
                    "paragraph": "○楚子伐鄭。晉士會救鄭，逐楚師于潁北。",
                    "zhushu": "潁水出河南陽城，至下蔡入淮。"
                },
                {
                    "paragraph": "諸侯之師戍鄭。",
                    "zhushu": ""
                },
                {
                    "paragraph": "鄭子家卒。鄭人討幽公之亂，斵子家之棺而逐其族。",
                    "zhushu": "以四年弑君故也。斵薄其棺，不使從卿禮。斵，竹角切。"
                },
                {
                    "paragraph": "改葬幽公，謚之曰靈。",
                    "zhushu": "",
                    "type": 2
                },
                {
                    "paragraph": "經十有一年，春，王正月。○夏，楚子、陳侯、鄭伯盟于辰陵。",
                    "zhushu": "楚復伐鄭，故受盟也。辰陵，陳地，潁川長平縣東南有辰亭。復，扶又切。下“復封陳”同。"
                },
                {
                    "paragraph": "○公孫歸父會齊人伐莒。",
                    "zhushu": "無傳。"
                },
                {
                    "paragraph": "○秋，晉侯會狄于櫕函。",
                    "zhushu": "晉侯往㑹之，故以狄爲㑹主。櫕函，狄地。櫕，才端切。函，音咸。"
                },
                {
                    "paragraph": "○冬，十月，楚人殺陳夏徴舒。",
                    "zhushu": "不言楚子而稱人，討賊辭也。"
                },
                {
                    "paragraph": "○丁亥，楚子入陳，",
                    "zhushu": "楚子先殺徵舒而欲縣陳，後得申叔時諫，乃復封陳，不有其地，故書入在殺徵舒之後。"
                },
                {
                    "paragraph": "○納公孫寧、儀行父于陳。",
                    "zhushu": "二子，淫昏亂人也。君弑之後，能外託楚以求報君之讎，內結強援於國，故楚莊得平歩而討陳，除弒君之賊。於時陳成公播蕩於晋，定亡君之嗣，靈公成喪，賊討國復，功足以𥙷過，故君子善楚復之。播，補賀切。蕩，如字。",
                    "type": 2
                },
                {
                    "paragraph": "傳十一年，春，楚子伐鄭，及櫟。子良曰：“晉、楚不務德而兵爭，與其來者可也。晉、楚無信，我焉得有信？”乃從楚。夏，楚盟于辰陵，陳、鄭服也。",
                    "zhushu": "傳言楚與晉狎，主盟。櫟，力狄切。爭，爭𨷵之爭。焉，於䖍切。夏，楚盟，本或作楚子。"
                },
                {
                    "paragraph": "○楚左尹子重侵宋，",
                    "zhushu": "子重，公子嬰齊，莊王弟。"
                },
                {
                    "paragraph": "王待諸郔。",
                    "zhushu": "郔，楚地。郔，音延。"
                },
                {
                    "paragraph": "令尹蔿艾獵城沂，",
                    "zhushu": "艾獵，孫叔敖也。沂，楚邑。女，五蓋切。獵，力渉切。沂，魚依切。"
                },
                {
                    "paragraph": "使封人慮事，",
                    "zhushu": "封人，其時主築城者。慮事，無慮計功。慮，如字，一音力於切。"
                },
                {
                    "paragraph": "以授司徒。",
                    "zhushu": "司徒掌役。"
                },
                {
                    "paragraph": "量功命日，",
                    "zhushu": "命作日數。"
                },
                {
                    "paragraph": "分財用，",
                    "zhushu": "財。具築作具。"
                },
                {
                    "paragraph": "平板榦，",
                    "zhushu": "榦，楨也。榦，古旦切，亦作幹。楨，音貞。"
                },
                {
                    "paragraph": "稱畚築，",
                    "zhushu": "量輕重，畚，盛土器。畚，音本。盛，音成。"
                },
                {
                    "paragraph": "程土物，",
                    "zhushu": "爲作程限。爲，于僞切，又如字。"
                },
                {
                    "paragraph": "議逺邇，",
                    "zhushu": "均勞逸，"
                },
                {
                    "paragraph": "略基趾，",
                    "zhushu": "趾，城足。略，行也。趾，音止。行，下孟切。"
                },
                {
                    "paragraph": "具餱糧，",
                    "zhushu": "餱，乾食也。餱，音侯。糧，音良。乾食，如字，一音嗣。本或作乾飯。"
                },
                {
                    "paragraph": "度有司。",
                    "zhushu": "謀監主，度，待洛切。監，古銜切。"
                },
                {
                    "paragraph": "事三旬而成，",
                    "zhushu": "十日爲旬。"
                },
                {
                    "paragraph": "不愆于素。",
                    "zhushu": "不過素所慮之期也。傳言叔敖之能使民。愆，起䖍切。"
                },
                {
                    "paragraph": "晉郤成子求成于衆狄。衆狄疾赤狄之役，遂服于晉。",
                    "zhushu": "赤狄潞氏最強，故服役衆狄。潞，音路。"
                },
                {
                    "paragraph": "秋，會于櫕函，衆狄服也。",
                    "zhushu": ""
                },
                {
                    "paragraph": "是行也，諸大夫欲召狄。郤成子曰：“吾聞之，非德，莫如勤；非勤，何以求人？能勤，有繼。其從之也。",
                    "zhushu": "勤則功繼之。"
                },
                {
                    "paragraph": "詩曰：“文王旣勤止。”",
                    "zhushu": "詩頌文王勤以創業。創，初亮切。"
                },
                {
                    "paragraph": "文王猶勤，況寡德乎？”○冬，楚子爲陳夏氏亂故，伐陳。",
                    "zhushu": "十年，夏徵舒弑君。爲，于僞切。"
                },
                {
                    "paragraph": "謂陳人無動，將討於少西氏。",
                    "zhushu": "少西，徵舒之祖，子夏之名。少，詩照切。"
                },
                {
                    "paragraph": "遂入陳，殺夏徵舒，轘諸栗門。",
                    "zhushu": "轘，車裂也。栗門，陳城門。轘，音患。"
                },
                {
                    "paragraph": "因縣陳。",
                    "zhushu": "滅陳以爲楚縣。"
                },
                {
                    "paragraph": "陳侯在晉。",
                    "zhushu": "靈公子成公午。"
                },
                {
                    "paragraph": "申叔時使於齊，反，復命而退。王使讓之曰：“夏徵舒爲不道，弑其君，寡人以諸侯討而戮之，諸侯、縣公皆慶寡人，",
                    "zhushu": "楚縣大夫皆僣稱公。使，所吏切。僣，子念切。"
                },
                {
                    "paragraph": "女獨不慶寡人，何故？”對曰：“猶可辭乎？”王曰：“可哉！”曰：“夏徴舒弑其君，其罪大矣，討而戮之，君之義也。抑人亦有言曰：“牽牛以蹊人之田，",
                    "zhushu": "抑，辭也。蹊，徑也。女，音汝。蹊，音𠔃。徑，古定切。"
                },
                {
                    "paragraph": "而奪之牛。”牽牛以蹊者，信有罪矣；而奪之牛，罰已重矣。諸侯之從也，曰討有罪也。今縣陳，貪其富也。以討召諸侯，而以貪歸之，無乃不可乎？”王曰：“善哉！吾未之聞也。反之，可乎？”對曰：“可哉。吾儕小人所謂“取諸其懷而與之”也。”",
                    "zhushu": "叔時謙言小人意淺，謂譬如取人物於其懷而還之，爲愈於不還。儕，仕皆切。輩也。"
                },
                {
                    "paragraph": "乃復封陳，郷取一人焉以歸，謂之夏州。",
                    "zhushu": "州，郷屬。示討夏氏所獲也。復，扶又切。夏，戸雅切。"
                },
                {
                    "paragraph": "故書曰：“楚子入陳，納公孫寧、儀行父于陳。”書有禮也。",
                    "zhushu": "没其縣陳本意，全以討亂存國爲文，善其復禮。"
                },
                {
                    "paragraph": "○厲之役，鄭伯逃歸，",
                    "zhushu": "蓋在六年。"
                },
                {
                    "paragraph": "自是楚未得志焉。鄭旣受盟于辰陵，又徼事于晉。",
                    "zhushu": "爲明年楚圍鄭傳。十年，鄭及楚平，旣無其事；辰陵盟後，鄭徼事晉，又無端跡，傳皆特發以明經也。自厲之役，鄭南北兩屬，故未得志。九年，楚子伐鄭，不以黒壤興伐，逺稱厲之役者，志恨在厲役。此皆傳上下相包通之義也。徼，古堯切。"
                }
            ]
        },
        {
            "name": "宣公下第十一",
            "paragraphs": [
                {
                    "paragraph": "宣公下第十一",
                    "zhushu": "",
                    "type": 1
                },
                {
                    "paragraph": "經十有二年，春，葬陳靈公。",
                    "zhushu": "無傳。賊討國復，二十二月然後得葬。"
                },
                {
                    "paragraph": "○楚子圍鄭。",
                    "zhushu": "前年盟辰陵，而又儌事晉故。徼，古堯切。"
                },
                {
                    "paragraph": "○夏，六月，乙卯，晉荀林父帥師及楚子戰于邲，晉師敗績。",
                    "zhushu": "晉上軍成陳，故書戰。邲，鄭地。邲，扶必切，一音弼，東音直覲切。"
                },
                {
                    "paragraph": "○秋，七月。○冬，十有二月，戊寅，楚子滅蕭。",
                    "zhushu": "蕭，宋附庸國。十二月無戊寅。戊寅，十一月九日。"
                },
                {
                    "paragraph": "○晉人、宋人、衛人、曹人同盟于清丘。",
                    "zhushu": "晉、衛背盟，故大夫稱“人”。宋華椒承羣僞之言以誤其國，宋雖有守信之善，而椒猶不免譏。清丘，衛地，今在濮陽縣東南。背，蒲對切，下注同。"
                },
                {
                    "paragraph": "○宋師伐陳，衛人救陳。",
                    "zhushu": "背清丘之盟。",
                    "type": 2
                },
                {
                    "paragraph": "傳十二年，春，楚子圍鄭，旬有七日。鄭人卜行成，不吉；卜臨于大宫，",
                    "zhushu": "臨，哭也。大宫，鄭祖廟。臨，力鴆切，注下同。大，音泰，注同。"
                },
                {
                    "paragraph": "且巷出車，吉。",
                    "zhushu": "出車於巷，示將見遷，不得安居。"
                },
                {
                    "paragraph": "國人大臨，守陴者皆哭。",
                    "zhushu": "陴，城上僻倪。皆哭，所以告楚窮也。陴，婢支切；徐，扶移切。僻，普計切。倪，五計切。"
                },
                {
                    "paragraph": "楚子退師。鄭人脩城。進復圍之，三月，克之。",
                    "zhushu": "哀其窮哭，故爲退師。而猶不服，故復圍之九十日。復，扶又切，注同。爲，于僞切。"
                },
                {
                    "paragraph": "入自皇門，至于逵路。",
                    "zhushu": "塗方九軌曰逵。逵，求龜切。爾雅云：九達謂之逵。說文作馗，云：九達道似龜背，故謂之馗。逵，或馗字。"
                },
                {
                    "paragraph": "鄭伯肉𥘵牽羊以逆，",
                    "zhushu": "肉祖。牽羊，示服爲臣僕。𥘵，徒旱切。"
                },
                {
                    "paragraph": "曰：“孤不天，",
                    "zhushu": "不爲天所祐。祐，音又。"
                },
                {
                    "paragraph": "不能事君，使君懷怒以及敝邑，孤之罪也。敢不唯命是聽？其俘諸江南，以實海濵，亦唯命。其翦以賜諸侯，使臣妾之，亦唯命。",
                    "zhushu": "翦，削也。俘，芳夫切，囚也。濵，音賔。翦，子淺切。"
                },
                {
                    "paragraph": "若惠顧前好，",
                    "zhushu": "楚、鄭世有盟誓之好。好，呼報切，注同。"
                },
                {
                    "paragraph": "徼福於厲、宣、桓、武，不泯其社稷，",
                    "zhushu": "周厲王、宣王，鄭之所自出也。鄭桓公、武公，始封之賢君也。願楚要福于此四君，使社稷不滅，泯，猶滅也。厲、宣，鄭桓公友，周厲王之子，宣王之母弟。桓、武，鄭武公名滑突，桓公之子。泯，彌忍切。徐，亡軫切。要，於遙切。"
                },
                {
                    "paragraph": "使改事君，夷於九縣，",
                    "zhushu": "楚滅九國以爲縣。願得比之。”九縣，莊十四年滅息，十六年滅鄧，僖五年滅弦，十二年滅黄，二十六年滅䕫，文四年滅江，五年滅六、滅蓼，十六年滅庸。傳稱楚武王克權，使鬭緍尹之。又稱文王縣申、息，凡十一國，不知何以言九。"
                },
                {
                    "paragraph": "君之惠也，孤之願也，非所敢望也。敢布腹心，君實圖之。”左右曰：“不可許也，得國無赦。”王曰：“其君能下人，必能信用其民矣，庸可幾乎？退三十里而許之乎？”",
                    "zhushu": "退一舍以禮鄭。下，遐嫁切。幾，音冀。"
                },
                {
                    "paragraph": "潘尫入盟，子良出質。",
                    "zhushu": "潘尫，楚大夫。子良，鄭伯弟。尫，烏黄切。質，音致。"
                },
                {
                    "paragraph": "○夏六月，晉師救鄭。荀林父將中軍，",
                    "zhushu": "代郤欽。將，子匠切。下及注同。下“尹將”“將左”“將右”放此。"
                },
                {
                    "paragraph": "先縠佐之。",
                    "zhushu": "□季代林父。縠，戸木切。又作“榖”，同。□，直例切。"
                },
                {
                    "paragraph": "士會將上軍，",
                    "zhushu": "河曲之役，郤缺將上軍，宣八年，代趙盾爲政，將中軍。士會代將上軍。"
                },
                {
                    "paragraph": "郤克佐之。",
                    "zhushu": "郤缺之子，代臾駢。臾，羊朱切。駢，蒲邊切。"
                },
                {
                    "paragraph": "趙朔將下軍，",
                    "zhushu": "代奱盾。"
                },
                {
                    "paragraph": "欒書佐之。",
                    "zhushu": "欒盾之子，代趙朔。"
                },
                {
                    "paragraph": "趙括、趙嬰齊爲中軍大夫，",
                    "zhushu": "括、嬰齊，皆趙盾異母弟。"
                },
                {
                    "paragraph": "鞏朔、韓穿爲上軍大夫，荀首、趙同爲下軍大夫。",
                    "zhushu": "荀首，林父弟。趙同，趙嬰兄。鞏，九勇切。"
                },
                {
                    "paragraph": "韓厥爲司馬。",
                    "zhushu": "韓萬𤣥孫。"
                },
                {
                    "paragraph": "及河，聞鄭旣及楚平，桓子欲還，曰：“無及於鄭而勦民，焉用之？",
                    "zhushu": "桓子，林父。勦，勞也。勦，初交切。徐，子小切。焉，於䖍切。"
                },
                {
                    "paragraph": "楚歸而動，不後。”",
                    "zhushu": "動兵伐鄭。”"
                },
                {
                    "paragraph": "隨武子曰：“善。",
                    "zhushu": "武子，士會。"
                },
                {
                    "paragraph": "會聞用師，觀釁而動。",
                    "zhushu": "釁，罪也。釁，許靳切。服云：“間也。”"
                },
                {
                    "paragraph": "德、刑、政、事、典、禮不易，不可敵也，不爲是征。",
                    "zhushu": "言征伐爲有罪，不爲有禮。爲，于僞切。注同。"
                },
                {
                    "paragraph": "楚軍討鄭，怒其貳而哀其卑，叛而伐之，服而舎之，德、刑成矣。伐叛，刑也；柔服，德也。二者立矣。昔歳入陳，",
                    "zhushu": "討徵舒。"
                },
                {
                    "paragraph": "今兹入鄭，民不罷勞，君無怨讟，",
                    "zhushu": "讟，謗也。罷，音皮。讟，徒木切。"
                },
                {
                    "paragraph": "政有經矣。",
                    "zhushu": "經，常也。"
                },
                {
                    "paragraph": "荆尸而舉，",
                    "zhushu": "荆，楚也。尸，陳也。楚武王始更爲此陳法，遂以爲名。陳，直覲切。下同。"
                },
                {
                    "paragraph": "商、農、工、賈不敗其業，而卒乗輯睦，",
                    "zhushu": "歩曰卒，車曰乗。賈，音古。卒，子忽切。注同。乗，䋲證切。主皆同。輯，音集，又七入切。"
                },
                {
                    "paragraph": "事不奸矣。",
                    "zhushu": "奸，犯也。奸，音干。"
                },
                {
                    "paragraph": "蔿敖爲宰，擇楚國之令典，",
                    "zhushu": "宰，令尹。蔿敖，孫叔敖。蔿，于僞切。"
                },
                {
                    "paragraph": "軍行，右轅，左追蓐，",
                    "zhushu": "在車之右者，挾轅爲戰備；在左者，追求草蓐爲宿備。傳曰：“令尹南轅。”又曰：“改乗轅。”楚陳以轅爲主。蓐，音辱。挾，胡牒切，又古洽切，又古恊切。"
                },
                {
                    "paragraph": "前茅慮無，",
                    "zhushu": "慮無，如今軍行，前有斥侯蹹伏，皆持以絳及白爲幡，見騎賊舉絳幡，見歩賊舉白幡，備慮有無也。茅，明也。或曰：時楚以茅爲旌識。蹹，徒臘切。幡，芳元切。騎，其寄切。識，申志切，一音志。"
                },
                {
                    "paragraph": "中權，後勁。",
                    "zhushu": "中軍制謀，後以精兵爲殿。勁，吉政切。殿，丁練切。"
                },
                {
                    "paragraph": "百官象物而動，軍政不戒而備，",
                    "zhushu": "物，猶𩔖也。戒，勑令。"
                },
                {
                    "paragraph": "能用典矣。其君之舉也，内姓選於親，外姓選於舊。",
                    "zhushu": "言親䟽並用。"
                },
                {
                    "paragraph": "舉不失德，賞不失勞。老有加惠，",
                    "zhushu": "賜老則不計勞。"
                },
                {
                    "paragraph": "旅有施舎。",
                    "zhushu": "族客來者，施之以惠，舎不勞役。"
                },
                {
                    "paragraph": "君子小人，物有服章。",
                    "zhushu": "尊卑别也。别，彼列切。"
                },
                {
                    "paragraph": "貴有常尊，賤有等威，",
                    "zhushu": "威儀有等差。差，初佳切，又初宜切。"
                },
                {
                    "paragraph": "禮不逆矣。德立刑行，政成事時，典從禮順，若之何敵之？見可而進，知難而退，軍之善政也。兼弱攻昧，武之善經也。",
                    "zhushu": "昧，昏亂。經，法也。昧，音妹。"
                },
                {
                    "paragraph": "子姑整軍而經武乎！",
                    "zhushu": "始。且也"
                },
                {
                    "paragraph": "猶有弱而昧者，何必楚？仲虺有言曰：“取亂侮亡”，兼弱也。",
                    "zhushu": "仲虺，湯左相，薛之祖奚仲之後。虺，許鬼切。侮，亡吕切。相，息亮切。"
                },
                {
                    "paragraph": "汋曰：“於鑠王師，遵養時晦。”",
                    "zhushu": "汋，詩頌篇名。鑠，美也。言美武王能遵天之道，須暗昧者惡積而後取之。汋，章略切。於，音烏。鑠，舒若切。注同。"
                },
                {
                    "paragraph": "耆昧也。",
                    "zhushu": "耆，致也，致討於昧。耆，音旨，徐，其夷切。下同。"
                },
                {
                    "paragraph": "武曰：“無競惟烈。”",
                    "zhushu": "武，詩頌篇名。烈，業也。言武王兼弱取昧，故成無疆之業。疆，居良切。"
                },
                {
                    "paragraph": "撫弱𦒿昧，以務烈所，可也。”",
                    "zhushu": "言當務從武王之功業，撫而取之。“以務烈所”，絶句。"
                },
                {
                    "paragraph": "彘子曰：“不可。",
                    "zhushu": "□子，先縠。"
                },
                {
                    "paragraph": "晉所以霸，師武臣力也。今失諸侯，不可謂力；有敵而不從，不可謂武。由我失霸，不如死。且成師以出，聞敵彊而退，非夫也。",
                    "zhushu": "非丈夫。"
                },
                {
                    "paragraph": "命爲軍帥，而卒以非夫，唯羣子能，我弗爲也。”以中軍佐濟。",
                    "zhushu": "佐，□子所帥也。濟，渡河。帥，所𩔖切。下及注有帥、元帥、三帥同。"
                },
                {
                    "paragraph": "知莊子曰：“此師殆哉！",
                    "zhushu": "莊子，荀首。知，音智。"
                },
                {
                    "paragraph": "周易有之，在師䷆",
                    "zhushu": "坎下坤上，師"
                },
                {
                    "paragraph": "之臨，䷒",
                    "zhushu": "兊下坤上，臨。師初六變而之臨。"
                },
                {
                    "paragraph": "曰：“師出以律，否臧，凶。”",
                    "zhushu": "此師卦初六爻辭。律，法。否，不也。臧，子郎切。"
                },
                {
                    "paragraph": "執事順成爲臧，逆爲否。",
                    "zhushu": "今彘子逆命不順成，故應否臧之凶。應，應對之應。"
                },
                {
                    "paragraph": "衆散爲弱，",
                    "zhushu": "坎爲衆，今變爲兊，兊柔弱。"
                },
                {
                    "paragraph": "川壅爲澤。",
                    "zhushu": "坎爲川，今變爲兊，兊爲澤，是川見壅。壅，於勇切。本又作雍，注皆同。"
                },
                {
                    "paragraph": "有律以如已也，",
                    "zhushu": "如，從也。法行則人從法，法敗則法從人。坎爲法象，今爲衆則散，爲川則壅，是失法之用，從人之象，"
                },
                {
                    "paragraph": "故曰律。否臧，且律竭也。",
                    "zhushu": "竭，敗也。坎變爲兊，是法敗。"
                },
                {
                    "paragraph": "盈而以竭，夭且不整，所以凶也。",
                    "zhushu": "水遇夭塞，不得整流，則竭涸也。夭，於表切。"
                },
                {
                    "paragraph": "不行之謂臨，",
                    "zhushu": "水變爲澤，乃成臨卦。澤，不行之物。"
                },
                {
                    "paragraph": "有帥而不從，臨孰甚焉？此之謂矣。",
                    "zhushu": "譬彘子之違命，亦不可行。"
                },
                {
                    "paragraph": "果遇，必敗。",
                    "zhushu": "遇敵"
                },
                {
                    "paragraph": "□子尸之，",
                    "zhushu": "主此禍。"
                },
                {
                    "paragraph": "雖免而歸，必有大咎。”",
                    "zhushu": "爲明年晉殺先縠傳。咎，其九切。"
                },
                {
                    "paragraph": "韓獻子謂桓子",
                    "zhushu": "獻子，韓厥。"
                },
                {
                    "paragraph": "曰：“□子以偏師陷，子罪大矣。子爲元帥，師不用命，誰之罪也？失屬亡師，爲罪已重，不如進也。",
                    "zhushu": "令鄭屬楚，故曰失屬。彘子以偏師陷，故曰亡師。令，力呈切。"
                },
                {
                    "paragraph": "事之不捷，惡有所分。",
                    "zhushu": "捷，成也。"
                },
                {
                    "paragraph": "與其專罪，六人同之，不猶愈乎？”",
                    "zhushu": "三軍皆敗，則六卿同罪，不得獨責元帥。"
                },
                {
                    "paragraph": "師遂濟。",
                    "zhushu": ""
                },
                {
                    "paragraph": "楚子比師次于郔。",
                    "zhushu": "郔，鄭北地。郔，音延。"
                },
                {
                    "paragraph": "沈尹將中軍，",
                    "zhushu": "沈，或作寢。寝，縣也，今汝隂固始縣。沈，音審。"
                },
                {
                    "paragraph": "子重將左，子反將右，將飲馬於河而歸。",
                    "zhushu": "子反，公子側。飲，於鴆切。"
                },
                {
                    "paragraph": "聞晉師旣濟，王欲還，嬖人伍參欲戰。",
                    "zhushu": "參，伍奢之祖父。嬖，必計切；徐，甫詣切。字林：方䜴切。叄，七南切。"
                },
                {
                    "paragraph": "令尹孫叔敖弗欲，曰：“昔歳入陳，今兹入鄭，不無事矣。戰而不捷，參之肉其足食乎？”参曰：“若事之捷，孫叔爲無謀矣。不捷，參之肉將在晉軍，可得食乎？”令尹南轅反旆，",
                    "zhushu": "迴車南郷。旆，軍前大旗。旆，蒲貝切。鄉，又作嚮，許亮切。"
                },
                {
                    "paragraph": "伍參言於王曰：“晉之從政者新，未能行令。其佐先縠剛愎不仁，未肯用命。",
                    "zhushu": "愎，很也。愎，皮逼切。很，胡墾切。"
                },
                {
                    "paragraph": "其三帥者，專行不獲。",
                    "zhushu": "欲專其所行而不得。"
                },
                {
                    "paragraph": "聽而無上，衆誰適從？",
                    "zhushu": "聽□子趙同、趙括，則爲軍無上，令衆不知所從。適，丁歷切。"
                },
                {
                    "paragraph": "此行也，晉師必敗。且君而逃臣，若社稷何？”王病之，告令尹改乗轅而北之，次于管以待之。",
                    "zhushu": ""
                },
                {
                    "paragraph": "晉師在敖、鄗之間，",
                    "zhushu": "熒陽京縣東北有管城。敖、鄗二山，在熒陽縣西北。乗，繩證切。管，古緩切。管城，管叔所封也。或作管，古顔切，非也。敖，五刀切。鄗，苦交切。"
                },
                {
                    "paragraph": "鄭皇戍使如晉師，曰：“鄭之從楚，社稷之故也，未有貳心。楚師驟勝而驕，其師老矣，而不設備。子撃之，鄭師爲承，",
                    "zhushu": "承，繼也。戌，雖律切。使，所吏切。驟，仕敕切。"
                },
                {
                    "paragraph": "楚師必敗。”□子曰：“敗楚服鄭，於此在矣，必許之。”欒武子曰：",
                    "zhushu": "武子，欒書。敗，必邁切。"
                },
                {
                    "paragraph": "“楚自克庸以來，",
                    "zhushu": "在文十六年。"
                },
                {
                    "paragraph": "其君無日不討國人而訓之",
                    "zhushu": "討，治也。"
                },
                {
                    "paragraph": "于民生之不易，禍至之無日，戒懼之不可以怠。",
                    "zhushu": "于，曰也。易，以䜴切。"
                },
                {
                    "paragraph": "在軍，無日不討軍實而申儆之",
                    "zhushu": "軍實，軍器。敬敬領切。"
                },
                {
                    "paragraph": "于勝之不可保，紂之百克而卒無後。訓之以若敖、蚡冒篳路藍縷，以啓山林。",
                    "zhushu": "若敖、蚡冐，皆楚之先君。篳路，柴車。藍縷，敝衣。言此一君勤儉以啓土。紂，直九切。蚡，扶粉切。冒，莫報切。篳，音必。藍，力甘切。縷，力主切。"
                },
                {
                    "paragraph": "箴之曰：“民生在勤，勤則不匱。”不可謂驕。",
                    "zhushu": "箴，誡。箴，章金切。匱，其位切。"
                },
                {
                    "paragraph": "先大夫子犯有言曰：“師直爲壯，曲爲老。”我則不德，而徼怨子楚，我曲楚直，不可爲老。",
                    "zhushu": "不德，謂以力爭諸侯。徼，要也。要，一遥切。"
                },
                {
                    "paragraph": "其君之戎，分爲二廣，",
                    "zhushu": "君之親兵。廣，古曠切。下及注皆同。"
                },
                {
                    "paragraph": "廣有一卒，卒偏之兩。",
                    "zhushu": "十五乗爲一廣。司馬法：百人爲卒，二十五人爲兩，車十五乗爲大偏。今廣十五乗，亦用舊偏法，復以二十五人爲承副。卒，子忽切。注同。乗，䋲證切。不同。復，扶又切。下不復逐同。"
                },
                {
                    "paragraph": "右廣初駕，數及日中，左則受之，以至于昏。内官序當其夜，",
                    "zhushu": "内官，近官。序，次也。“序當其夜”，一本作“序當其次”。"
                },
                {
                    "paragraph": "以待不虞。不可謂無備。子良，鄭之良也；師叔，楚之崇也。",
                    "zhushu": "師叔，潘尫。爲楚人所崇貴。"
                },
                {
                    "paragraph": "師叔入盟，子良在楚，楚、鄭親矣。來勸我戰，我克則來，不克遂往，以我卜也。鄭不可從。”趙括、趙同曰：“率師以來，唯敵是求。克敵得屬，又何俟？必從□子。”",
                    "zhushu": "得屬，服鄭。"
                },
                {
                    "paragraph": "知季子曰：“原、屏，咎之徒也。”",
                    "zhushu": "知季，莊子也。原，趙同。屏，趙括。徒，黨也。知，音智。荀首後爲智氏。屏，歩丁切。"
                },
                {
                    "paragraph": "趙莊子曰：“欒伯善哉！",
                    "zhushu": "莊子，趙朔。欒伯，武子。"
                },
                {
                    "paragraph": "實其言，必長晉國。”",
                    "zhushu": "實，猶充也。欒書之身行，能充此言，則當執晉國之政也。長，丁兩切。行，下孟切。"
                },
                {
                    "paragraph": "楚少宰如晉師，",
                    "zhushu": "少宰，官名。少，詩召切。注及下同。"
                },
                {
                    "paragraph": "曰：“寡君少遭閔凶，不能文。",
                    "zhushu": "閔，憂也。"
                },
                {
                    "paragraph": "聞二先君之出入此行也，",
                    "zhushu": "二先君，楚成王、穆王。"
                },
                {
                    "paragraph": "將鄭是訓定，豈敢求罪于晉？二三子無淹乆。”",
                    "zhushu": "淹，留也。"
                },
                {
                    "paragraph": "随季對曰：“昔平王命我先君文侯曰：“與鄭夾輔周室，母廢王命。”今鄭不率，",
                    "zhushu": "率，遵也。夾，古洽切，舊古協切。毋，音無。"
                },
                {
                    "paragraph": "寡君使羣臣問諸鄭，豈敢辱𠋫人？",
                    "zhushu": "𠋫人，謂伺𠋫望敵者。候，戸豆切。伺，音司，一音息嗣切。"
                },
                {
                    "paragraph": "敢拜君命之辱。”□子以爲謟，使趙括從而更之，曰：“行人失辭。",
                    "zhushu": "言誤對。謟，勑檢切。"
                },
                {
                    "paragraph": "寡君使羣臣遷大國之迹於鄭，",
                    "zhushu": "遷，徙也。"
                },
                {
                    "paragraph": "曰：“無辟敵。”羣臣無所逃命。”",
                    "zhushu": ""
                },
                {
                    "paragraph": "楚子又使求成于晉，晉人許之，盟有日矣。",
                    "zhushu": "有期日。"
                },
                {
                    "paragraph": "楚許伯御樂伯，攝叔爲右，以致晉師。",
                    "zhushu": "單車挑戰，又示不欲崇和，以疑晉之羣帥。單，音丹。挑，徒了切，下文同。帥，所𩔖切。"
                },
                {
                    "paragraph": "許伯曰：“吾聞致師者，御靡旌摩壘而還。”",
                    "zhushu": "靡旌，驅疾也。摩，近也。摩，末多切。壘，力軌切。近，附近之近。"
                },
                {
                    "paragraph": "樂伯曰：“吾聞致師者，左射以菆，",
                    "zhushu": "左，車左也。菆，矢之善者。射，食亦切。下三字同。菆，側留切。"
                },
                {
                    "paragraph": "代御執轡，御下兩馬，掉鞅而還。”",
                    "zhushu": "兩，飾也。掉，正也。示間暇。兩，或作𣓈，皆力掌切，又音亮。掉，徒弔切。徐，乃較切。鞅，於丈切。間，音閑。"
                },
                {
                    "paragraph": "攝叔曰：“吾聞致師者，右入壘，折馘、",
                    "zhushu": "折馘，斷耳。折，之設切。注同。馘，古獲切。斷，音短。"
                },
                {
                    "paragraph": "執俘而還。”皆行其所聞而復。晉人逐之，左右角之。",
                    "zhushu": "張兩角，從旁夾攻之。"
                },
                {
                    "paragraph": "樂伯左射馬而右射人，角不能進，矢一而已。麋興於前，射麋麗龜。",
                    "zhushu": "麗，著也。龜背之隆髙當心者。麋，亡悲切。著，直略切。"
                },
                {
                    "paragraph": "晉鮑癸當其後，使攝叔奉麋獻焉，曰：“以歲之非時，獻禽之未至，敢膳諸從者。”鮑癸止之，曰：“其左善射，其右有辭，君子也。”旣免。",
                    "zhushu": "止，不復逐。從，才用切。下從者同。"
                },
                {
                    "paragraph": "晉魏錡求公族未得",
                    "zhushu": "錡，魏犨子，欲爲公族大夫。錡，魚綺切。犫，尺周切。"
                },
                {
                    "paragraph": "而怒，欲敗晉師。請致師，弗許。請使，許之。遂往，請戰而還。楚潘黨逐之，及熒澤，見六麋，射一麋以顧獻白子：“有軍事，獸人無乃不給於鮮？敢獻於從者。”",
                    "zhushu": "熒澤，在熒陽縣東。新殺爲鮮。見六得一，言其不如楚。敗，必邁切，又如字。使，所吏切。熒，户扄切。射，食亦切。觧，音仙。注同。"
                },
                {
                    "paragraph": "叔黨命去之。",
                    "zhushu": "叔黨，潘黨，潘尫之子。"
                },
                {
                    "paragraph": "趙旃求卿未得，",
                    "zhushu": "旃，趙穿子。"
                },
                {
                    "paragraph": "且怒於失楚之致師者。請挑戰，弗許。請召盟，許之。與魏錡皆命而往。郤獻子曰：“二憾往矣，",
                    "zhushu": "獻子，郤克。憾，胡暗切。"
                },
                {
                    "paragraph": "弗備必敗。”□子曰：“鄭人勸戰，弗敢從也。楚人求成，弗能好也。師無成命，多備何爲？”士季曰：“備之善。若二子怒楚，楚人乗我，喪師無日矣。",
                    "zhushu": "乗，猶登也。好，呼報切，下同。喪，息浪切。"
                },
                {
                    "paragraph": "不如備之。楚之無惡，除備而盟，何損於好？若以惡來，有備不敗。且雖諸侯相見，軍衛不徹，警也。”",
                    "zhushu": "徹，去也。警，音景。去，起吕切。"
                },
                {
                    "paragraph": "彘子不可。",
                    "zhushu": "不肯設備。"
                },
                {
                    "paragraph": "士季使鞏朔、韓穿帥七覆于敖前，",
                    "zhushu": "帥，將也。覆，爲伏兵七處。覆，扶又切。注同。帥，如字。將，子兩切。處，昌慮切。"
                },
                {
                    "paragraph": "故上軍不敗。趙嬰齊使其徒先具舟于河，故敗而先濟。",
                    "zhushu": ""
                },
                {
                    "paragraph": "潘黨旣逐魏錡，",
                    "zhushu": "言魏錡見逐而退。"
                },
                {
                    "paragraph": "趙旃夜至於楚軍，",
                    "zhushu": "二人雖俱受命，而行不相隨。趙旃在後至。"
                },
                {
                    "paragraph": "席於軍門之外，使其徒入之。",
                    "zhushu": "布席坐，示無所畏也。"
                },
                {
                    "paragraph": "楚子爲乗廣三十乗，分爲左右。右廣雞鳴而駕，日中而說；",
                    "zhushu": "說，舎也。乗，䋲證切，下三十乗、十乗并注同。說，舒銳切，注及下同。"
                },
                {
                    "paragraph": "左則受之，日入而說。許偃御右廣，養由基爲右。彭名御左廣，屈蕩爲右。",
                    "zhushu": "楚王更迭載之，故各有御、右。屈，居勿切。更，音庚。迭，直結切。"
                },
                {
                    "paragraph": "乙卯，王乗左廣以逐趙旃。趙旃弃車而走林，屈蕩搏之，得其甲裳。",
                    "zhushu": "下曰裳。搏，音博。"
                },
                {
                    "paragraph": "晉人懼二子之怒楚師也，使軘車逆之。",
                    "zhushu": "軘車，兵車名。軘，徒温切。"
                },
                {
                    "paragraph": "潘黨望其塵，使騁而告曰：“晉師至矣！”楚人亦懼王之入晉軍也，遂出陳。孫叔曰：“進之！寧我薄人，無人薄我。詩云：“元戎十乗，以啓先行。”先人也。",
                    "zhushu": "元戎，戎車在前也。詩小雅。言王者軍行，必有戎車十乗在前開道，先人爲備。騁，勑景切。陳，直覲切，下注皆同。先，悉薦切，注下同。"
                },
                {
                    "paragraph": "軍志曰：“先人有奪人之心。”薄之也。”",
                    "zhushu": "奪敵戰心。"
                },
                {
                    "paragraph": "遂疾進師，車馳卒奔，乗晉軍。桓子不知所爲，鼔於軍中曰：“先濟者有賞！”中軍、下軍爭舟，舟中之指可掬也。",
                    "zhushu": "兩手曰掬。卒，子忽切。下及下注同。掬，九六切。"
                },
                {
                    "paragraph": "晉師右移，上軍未動。",
                    "zhushu": "言餘軍皆移去，唯上軍在。經所以書戰，言猶有陳。"
                },
                {
                    "paragraph": "工尹齊將右拒卒以逐下軍。",
                    "zhushu": "工尹齊，楚大夫。右拒，陳名。拒，音矩，本亦作矩，下同。"
                },
                {
                    "paragraph": "楚子使唐狡與蔡鳩居告唐惠侯",
                    "zhushu": "二子，楚大夫。唐，屬楚之小國，義陽安昌縣東南有上唐鄉。狡，古卯切。"
                },
                {
                    "paragraph": "曰：“不榖不德而貪，以遇大敵，不穀之罪也。然楚不克，君之羞也。敢藉君靈，以濟楚師。”",
                    "zhushu": "藉，猶假借也。"
                },
                {
                    "paragraph": "使潘黨率游闕四十乗，",
                    "zhushu": "游車𥙷闕者。乗，䋲證切。下“之乗”注“易乗”皆同。"
                },
                {
                    "paragraph": "從唐侯以爲左拒，以從上軍。駒伯曰：“待諸子。”",
                    "zhushu": "駒伯，郤克，上軍佐也。"
                },
                {
                    "paragraph": "隨季曰：“楚師方壯，若萃於我，吾師必盡。",
                    "zhushu": "萃，集也。萃，似醉切。"
                },
                {
                    "paragraph": "不如收而去之。分謗、生民，不亦可乎？”",
                    "zhushu": "同奔爲分謗，不戰爲生民。"
                },
                {
                    "paragraph": "殿其卒而退，不敗。",
                    "zhushu": "以其所將卒爲軍後殿。殿，多練切。注同。"
                },
                {
                    "paragraph": "王見右廣，將從之乗。屈蕩戸之，曰：“君以此始，亦必以終。”",
                    "zhushu": "戸，止也。中易乗，則恐軍人惑。"
                },
                {
                    "paragraph": "自是楚之乗廣先左。",
                    "zhushu": "以乗左得勝故。"
                },
                {
                    "paragraph": "晉人或以廣隊不能進，",
                    "zhushu": "廣，兵車。隊，直𩔖切。"
                },
                {
                    "paragraph": "楚人惎之脫扄。",
                    "zhushu": "惎，敎也。扄，車上兵闌。惎，其器切。扄，古熒切。徐，公冥切。服云：扃，横木校輪間。一曰：車前横木也。西京賦云：“旗不脫扃。”薛綜云：“扄，所以止旗也。”"
                },
                {
                    "paragraph": "少進，馬還，又惎之拔旆投衡，乃出。",
                    "zhushu": "還，便旋不進。旆，大旗也。拔旗投衡上，使不帆風，差輕。帆，凡劔切。本又作帊，普霸切。差，初賣切。"
                },
                {
                    "paragraph": "顧曰：“吾不如大國之數奔也。”",
                    "zhushu": ""
                },
                {
                    "paragraph": "趙旃以其良馬二，濟其兄與叔父，以他馬反，遇敵不能去，棄車而走林。逢大夫與其二子乗，",
                    "zhushu": "逢，氏。數，所角切。乗，繩證切。"
                },
                {
                    "paragraph": "謂其二子無顧。",
                    "zhushu": "不欲見趙旃。"
                },
                {
                    "paragraph": "顧曰：“趙傁在後。”",
                    "zhushu": "傁，老稱也。傁，素口切。稱，尺證切。"
                },
                {
                    "paragraph": "怒之，使下，指木曰：“尸女於是。”授趙旃綏以免。明日，以表尸之，",
                    "zhushu": "表所指木，取其尸。女，音汝。"
                },
                {
                    "paragraph": "皆重獲在木下。",
                    "zhushu": "兄弟累尸而死。重，直龍切。"
                },
                {
                    "paragraph": "楚熊負覊囚知罃。知莊子以其族反之，",
                    "zhushu": "負覊，楚大夫。知罃，知莊子之子。族，家兵。反，還戰。罃，於耕切。還，音環。"
                },
                {
                    "paragraph": "厨武子御，",
                    "zhushu": "武子，魏錡。厨，直誅切。"
                },
                {
                    "paragraph": "下軍之士多從之。",
                    "zhushu": "知莊子，下軍大夫。故"
                },
                {
                    "paragraph": "毎射，抽矢，菆，納諸厨子之房。",
                    "zhushu": "抽，擢也。菆，好箭。房，箭舎。射，食夜切，又食亦切。擢，且角切。"
                },
                {
                    "paragraph": "厨子怒曰：“非子之求，而蒲之愛，",
                    "zhushu": "蒲，楊栁，可以爲箭。"
                },
                {
                    "paragraph": "董澤之蒲，可勝旣乎？”",
                    "zhushu": "董澤，澤名，河東聞喜縣東北有董池陂。旣，盡也。勝，音升。陂，彼冝切。"
                },
                {
                    "paragraph": "知季曰：“不以人子，吾子其可得乎？吾不可以苟射故也。”射連尹襄老，獲之，遂載其尸。射公子糓臣，囚之。以二者還。",
                    "zhushu": "榖臣，楚王子。射，食亦切。下同。"
                },
                {
                    "paragraph": "及昏，楚師軍於邲。晉之餘師不能軍，",
                    "zhushu": "不能成營屯。"
                },
                {
                    "paragraph": "宵濟，亦終夜有聲。",
                    "zhushu": "言其兵衆，將不能用。將，子匠切。"
                },
                {
                    "paragraph": "丙辰，楚重至於邲，",
                    "zhushu": "重，輜重也。重，直勇切，又直用切。注上重字同。輜，側其切。重，直用切。"
                },
                {
                    "paragraph": "遂次于衡雍。潘黨曰：“君盍築武軍",
                    "zhushu": "築軍營以章武功。雍，於用切。蓋戸臘切。"
                },
                {
                    "paragraph": "而收晉尸以爲京觀？",
                    "zhushu": "積尸封土其上，謂之京觀。觀，古亂切。注及下京觀同。"
                },
                {
                    "paragraph": "臣聞克敵必示子孫，以無忘武功。”楚子曰：“非爾所知也。夫文，止戈爲武。",
                    "zhushu": "文，字。"
                },
                {
                    "paragraph": "武王克商，作頌曰：“載戢干戈，載櫜弓矢。",
                    "zhushu": "戢，藏也。橐，韜也。詩美武王能誅滅暴亂而息兵。戢，側立切。櫜，古刀切。韜，他刀切。"
                },
                {
                    "paragraph": "我求懿德，肆于時夏，允王保之。”",
                    "zhushu": "肆，遂也。夏，大也。言武王旣息兵，又能求美德，故遂大而信王保天下。夏，戸雅切。注同。"
                },
                {
                    "paragraph": "又作武，其卒章曰：“耆定爾功。”",
                    "zhushu": "武，頌篇名。耆，致也。言武王誅紂，致定其功。耆，音旨。注同。"
                },
                {
                    "paragraph": "其三曰：“鋪時繹思，我徂惟求定。”",
                    "zhushu": "其三，三篇。鋪，布也。繹，陳也。時，是也。思，辭也。頌美武王能布政陳敎，使天下歸往求安定。鋪，普呉切。徐音敷。繹，音亦。"
                },
                {
                    "paragraph": "其六曰：“綏萬邦，屢豐年。”",
                    "zhushu": "其六，六篇。綏，安也。屢，數也。言武王旣安天下，數致豐年。此三六之數，與今詩頌篇次不同，蓋楚樂歌之次第。屢，力住切。下注同。數，所角切。下數致同。"
                },
                {
                    "paragraph": "夫武，禁暴、戢兵、保大、定功、安民、和衆、豐財者也，",
                    "zhushu": "此武士德，"
                },
                {
                    "paragraph": "故使子孫無忘其章。",
                    "zhushu": "著之篇章，使子孫不忘。"
                },
                {
                    "paragraph": "今我使二國暴骨，暴矣；觀兵以威諸侯，兵不戢矣。暴而不戢，安能保大？猶有晉在，焉得定功？所違民欲猶多，民何安焉？無德而強爭諸侯，何以和衆？利人之幾，",
                    "zhushu": "幾，危也。暴骨蒲卜切。或作曝。焉得於䖍切。強其丈切。"
                },
                {
                    "paragraph": "而安人之亂，以爲己榮，何以豐財？",
                    "zhushu": "兵動則年荒。"
                },
                {
                    "paragraph": "武有七德，我無一焉，何以示子孫？其爲先君宫，告成事而已。",
                    "zhushu": "祀先君，告戰勝。"
                },
                {
                    "paragraph": "武非吾功也。古者明王伐不敬，取其鯨鯢而封之，以爲大戮，於是乎有京觀，以懲淫慝。",
                    "zhushu": "鯨鯢，大魚名，以喻不義之人吞食小國。鯨，其京切。鯢，五𠔃切。懲，直升切。慝，他得切。"
                },
                {
                    "paragraph": "今罪無所，",
                    "zhushu": "晉罪無所犯也。"
                },
                {
                    "paragraph": "而民皆盡忠以死君命，又可以爲京乎？”祀于河，作先君宫，告成事而還。",
                    "zhushu": "傳言楚莊有禮，所以遂興。"
                },
                {
                    "paragraph": "是役也，鄭石制實入楚師，將以分鄭而立公子魚臣。辛未，鄭殺僕叔及子服。",
                    "zhushu": "僕叔，魚臣也。子服，石制也。"
                },
                {
                    "paragraph": "君子曰：“史佚所謂“母怙亂”者，謂是𩔖也。",
                    "zhushu": "言恃人之亂以要利。佚，音逸。毋，音無。怙，音户。要，一遥切。"
                },
                {
                    "paragraph": "詩曰：“亂離瘼矣，爰其適歸？”",
                    "zhushu": "詩小雅。離，憂也。瘼，病也。爰，於也。言禍亂憂病，於何所歸乎？歎之。瘼，音莫。"
                },
                {
                    "paragraph": "歸於怙亂者也夫。”",
                    "zhushu": "恃亂則禍歸之。夫，音扶。"
                },
                {
                    "paragraph": "○鄭伯、許男如楚。",
                    "zhushu": "爲十四年晉伐鄭傳。"
                },
                {
                    "paragraph": "○秋，晉師歸，桓子請死，晉侯欲許之。士貞子諫曰：“不可。",
                    "zhushu": "貞子，士渥濁。渥，於角切。"
                },
                {
                    "paragraph": "城濮之役，晉師三日榖，",
                    "zhushu": "在僖二十八年。濮，音卜。"
                },
                {
                    "paragraph": "文公猶有憂色。左右曰：“有喜而憂，如有憂而喜乎？”",
                    "zhushu": "言憂喜失時。"
                },
                {
                    "paragraph": "公曰：“得臣猶在，憂未歇也。",
                    "zhushu": "歇，盡也。歇，許竭切。"
                },
                {
                    "paragraph": "困獸猶𨷵，況國相乎？”及楚殺子玉，",
                    "zhushu": "子玉，得臣。相，息亮切。下“熊相”同。"
                },
                {
                    "paragraph": "公喜而後可知也，",
                    "zhushu": "喜見於顔色。見，賢遍切。"
                },
                {
                    "paragraph": "曰：“莫余毒也已。”是晉再克而楚再敗也，楚是以再丗不競。",
                    "zhushu": "成王至穆王。競，其敬切。"
                },
                {
                    "paragraph": "今天或者大警晉也，",
                    "zhushu": "警，戒也。"
                },
                {
                    "paragraph": "而又殺林父以重楚勝，其無乃乆不競乎？林父之事君也，進思盡忠，退思補過，社稷之衛也，若之何殺之？夫其敗也，如日月之食焉，何損於明？”晉侯使復其位。",
                    "zhushu": "言晉景所以不失霸。重，直用切。"
                },
                {
                    "paragraph": "○冬，楚子伐蕭。宋華椒以蔡人救蕭。蕭人囚熊相冝僚及公子丙。王曰：“勿殺，吾退。”蕭人殺之。王怒，遂圍蕭。蕭潰。",
                    "zhushu": ""
                },
                {
                    "paragraph": "申公巫臣曰：“師人多寒。”王巡三軍，拊而勉之，",
                    "zhushu": "拊，撫慰勉之。僚，了彫切。潰，戸內切。拊，芳甫切。"
                },
                {
                    "paragraph": "三軍之士皆如挾纊。",
                    "zhushu": "纊，綿也。言說以忘寒。挾，戸牒切。纊，音曠。說，音恱。"
                },
                {
                    "paragraph": "遂傅於蕭。",
                    "zhushu": ""
                },
                {
                    "paragraph": "還無社與司馬卯言，號申叔展。",
                    "zhushu": "還無社，蕭大夫。司馬卯、申叔展，皆楚大夫也。無社素識叔展，故因卯呼之。傅，音附。還，音旋。卯，馬鮑切。號，徐戸到切，一音戸刀切。"
                },
                {
                    "paragraph": "叔展曰：“有麥麴乎？”曰：“無。”“有山鞠窮乎？”曰：“無。”",
                    "zhushu": "麥麴、鞠窮，所以禦濕，欲使無社逃泥水中。無社不解，故曰無。軍中不敢正言，故謬語。麴，去六切。鞠，起弓切。禦，魚吕切。下同。解，音蟹。下同。"
                },
                {
                    "paragraph": "“河魚腹疾奈何？”",
                    "zhushu": "叔展言無禦濕藥，將病。"
                },
                {
                    "paragraph": "曰：“目於眢井而拯之。”",
                    "zhushu": "無社意解，欲入，非故使叔展視虚廢井而求拯已。出溺爲拯。眢，烏九切。字林云：井無水也，一皮切。拯，拯救之拯。注同。"
                },
                {
                    "paragraph": "“若爲茅絰，哭井則已。”",
                    "zhushu": "叔展又敎結茅以表井，須哭乃應以爲信。絰，直結切。己，音紀，舊音以。應，應對之應。"
                },
                {
                    "paragraph": "明日，蕭潰。申叔視其井，則茅絰存焉，號而出之。",
                    "zhushu": "號，哭也。傳言蕭人無守心。○號，戸刀切，注同。守，手又切。"
                },
                {
                    "paragraph": "晉原縠、宋華椒、衛孔逹、曹人同盟于淸丘，",
                    "zhushu": "原縠，先縠。"
                },
                {
                    "paragraph": "曰：“恤病討貳。”於是卿不書，不實其言也。",
                    "zhushu": "宋伐陳，衛救之，不討貳也。楚伐宋，晉不救，不恤病也。"
                },
                {
                    "paragraph": "宋爲盟故，伐陳。",
                    "zhushu": "陳貳於楚故。爲，于僞切。"
                },
                {
                    "paragraph": "衛人救之。孔達曰：“先君有約言焉，若大國討，我則死之。”",
                    "zhushu": "衛成公與陳共公有舊好，故孔達欲背盟救陳，而以死謝晉。爲十四年衛殺孔達傳。約，於妙切，又如字。共，音恭。好，呼報切。背，音佩。十四年經及注並同。",
                    "type": 2
                },
                {
                    "paragraph": "經十有三年，春，齊師伐莒。○夏，楚子伐宋。○秋，螽。",
                    "zhushu": "無傳。爲災，故書。"
                },
                {
                    "paragraph": "○冬，晉殺其大夫先縠。",
                    "zhushu": "書名，以罪討。",
                    "type": 2
                },
                {
                    "paragraph": "傳十三年，春，齊師伐莒，莒恃晉而不事齊故也。○夏，楚子伐宋，以其救蕭也。",
                    "zhushu": "救蕭在前年。"
                },
                {
                    "paragraph": "君子曰：“清丘之盟，唯宋可以免焉。”",
                    "zhushu": "宋討陳之貳，今宋見伐，晉、衛不顧盟以恤宋，而經同貶宋大夫。傳嫌華椒之罪累及其國，故曰“唯宋可以免”。緊，劣僞切。"
                },
                {
                    "paragraph": "○秋，赤狄伐晉，及清，先縠召之也。",
                    "zhushu": "邲戰不得志，故召狄欲爲變。清，一名清原。"
                },
                {
                    "paragraph": "○冬，晉人討邲之敗與清之師，歸罪於先縠而殺之，盡滅其族。君子曰：“惡之來也，己則取之”，其先縠之謂乎！”",
                    "zhushu": "盡滅其族，謂誅已甚，故曰“惡之來也”。"
                },
                {
                    "paragraph": "○清丘之盟，晉以衛之救陳也，討焉。",
                    "zhushu": "㝷清丘之盟以責衛。"
                },
                {
                    "paragraph": "使人弗去，曰：“罪無所歸，將加而師。”孔達曰：“苟利社稷，請以我說，",
                    "zhushu": "欲自殺以說晉。使，所吏切。說，如字，又音恱，下同。"
                },
                {
                    "paragraph": "罪我之由。我則爲政，而亢大國之討，將以誰任？",
                    "zhushu": "亢，禦也。謂禦宋討陳也。亢，苦浪切。任，音壬。"
                },
                {
                    "paragraph": "我則死之。”",
                    "zhushu": "爲明年殺孔達傳。",
                    "type": 2
                },
                {
                    "paragraph": "經十有四年，春，衛殺其大夫孔逹。",
                    "zhushu": "書名，背盟于大國，罪之。"
                },
                {
                    "paragraph": "○夏，五月，壬申，曹伯壽卒。",
                    "zhushu": "無傳。文十四年盟新城。"
                },
                {
                    "paragraph": "○晉侯伐鄭。○秋，九月，楚子圍宋。○葬曹文公。",
                    "zhushu": "無傳。"
                },
                {
                    "paragraph": "○冬，公孫歸父會齊侯于榖。",
                    "zhushu": "",
                    "type": 2
                },
                {
                    "paragraph": "傳十四年，春，孔逹縊而死。衛人以說于晉而免。",
                    "zhushu": "以殺告，故免于伐。縊，一賜切。"
                },
                {
                    "paragraph": "遂告于諸侯曰：“寡君有不令之臣達，構我敝邑于大國，旣伏其罪矣，敢告。”",
                    "zhushu": "諸殺大夫亦皆告。"
                },
                {
                    "paragraph": "衛人以爲成勞，復室其子，",
                    "zhushu": "以有平國之功故。以女妻之。復，扶又切。妻，七計切。"
                },
                {
                    "paragraph": "使復其位。",
                    "zhushu": "襲父禄位。"
                },
                {
                    "paragraph": "○夏，晉侯伐鄭，爲邲故也。",
                    "zhushu": "晉敗於邲，鄭遂屬楚。為，于僞切。"
                },
                {
                    "paragraph": "告於諸侯，蒐焉而還。",
                    "zhushu": "蒐，簡閱車馬。蒐，所留切。閱，音恱。"
                },
                {
                    "paragraph": "中行桓子之謀也，曰：“示之以整，使謀而來。”鄭人懼，使子張代子良于楚。",
                    "zhushu": "十二年，子良質於楚。子張，穆公孫。行，戸郎切。質，音致。"
                },
                {
                    "paragraph": "鄭伯如楚，謀晉故也。鄭以子良爲有禮，故召之。",
                    "zhushu": "有讓國之禮。"
                },
                {
                    "paragraph": "○楚子使申舟聘于齊，曰：“無假道于宋。”",
                    "zhushu": "申舟，無畏。”"
                },
                {
                    "paragraph": "亦使公子馮聘于晉，不假道于鄭。申舟以孟諸之役惡宋，",
                    "zhushu": "文十年，楚子田孟諸，無畏抶宋公僕。馮，皮氷切。惡，烏路切。抶，勑乙切。"
                },
                {
                    "paragraph": "曰：“鄭昭宋聾，",
                    "zhushu": "昭，明也。聾，闇也。聾，力工切。"
                },
                {
                    "paragraph": "晉使不害，我則必死。”王曰：“殺女，我伐之。”見犀而行。",
                    "zhushu": "犀，申舟子。以子託王，示必死。使，所吏切。下使者同。女，音汝。見，賢遍切。"
                },
                {
                    "paragraph": "及宋，宋人止之。華元曰：“過我而不假道，鄙我也。鄙我，亡也。",
                    "zhushu": "以我比其邊鄙，是與亡國同。過，古卧切，又古禾切。"
                },
                {
                    "paragraph": "殺其使者，必伐我，伐我亦亡也。亡一也。”乃殺之。楚子聞之，投袂而起，",
                    "zhushu": "投，振也。袂，䄂也。袂，面丗切。䄂，徐又切。"
                },
                {
                    "paragraph": "屨及於窒皇，",
                    "zhushu": "窒皇，寢門闕。屨，九具切。窒，直結切。"
                },
                {
                    "paragraph": "劔及於寢門之外，車及於蒲胥之市。秋，九月，楚子圍宋。○冬，公孫歸父會齊侯于榖。見晏桓子，與之言魯樂。桓子告髙宣子",
                    "zhushu": "桓子，晏嬰父。宣子，髙固。樂，音洛。"
                },
                {
                    "paragraph": "曰：“子家其亡乎！懷於魯矣。",
                    "zhushu": "子家，歸父字。懷，思也。"
                },
                {
                    "paragraph": "懷必貪，貪必謀人。謀人，人亦謀已。一國謀之，何以不亡？”",
                    "zhushu": "爲十八年歸父奔齊傳。"
                },
                {
                    "paragraph": "○孟獻子言於公曰：“臣聞小國之免於大國也，聘而獻物，",
                    "zhushu": "物，玉、帛、皮、幣也。"
                },
                {
                    "paragraph": "於是有庭實旅百；",
                    "zhushu": "主人亦設籩豆百品，實於庭以荅賔。"
                },
                {
                    "paragraph": "朝而獻功，",
                    "zhushu": "獻其治國若征伐之功於牧伯。"
                },
                {
                    "paragraph": "於是有容貌采章，嘉淑而有加貨，",
                    "zhushu": "容貌，威儀容顏也。采章，車服文章也。嘉淑，令辭稱讃也。加貨，命宥幣帛也。言往共則來報亦備。"
                },
                {
                    "paragraph": "謀其不免也。誅而薦賄，則無及也。",
                    "zhushu": "薦，進也。見責而往，則不足解罪。賄，呼罪切。"
                },
                {
                    "paragraph": "今楚在宋，君其圖之！”公說。",
                    "zhushu": "爲明年歸父㑹楚子傳。說，音悅。",
                    "type": 2
                },
                {
                    "paragraph": "經十有五年，春，公孫歸父會楚子于宋。○夏，五月，宋人及楚人平。",
                    "zhushu": "平者，揔言二國和，故不書其人。"
                },
                {
                    "paragraph": "○六月，癸卯，晉師滅赤狄潞氏，以潞子嬰兒歸。",
                    "zhushu": "潞，赤狄之别種。潞氏，國，故稱氏。子，爵也。林父稱師，從告。潞，音路。種，章勇切。"
                },
                {
                    "paragraph": "○秦人伐晉。",
                    "zhushu": "無傳。"
                },
                {
                    "paragraph": "○王札子殺召伯、毛伯。",
                    "zhushu": "稱殺者名，兩下相殺之辭。兩下相殺，則殺者有罪。王札子，王子札也。蓋經文倒“札”字。札，側八切，徐，側乙切。召，上照切。倒，丁老切。"
                },
                {
                    "paragraph": "○秋，螽。",
                    "zhushu": "無傳。螽，音終。"
                },
                {
                    "paragraph": "○仲孫蔑會齊髙固于無婁。",
                    "zhushu": "無傳。無婁，杞邑。"
                },
                {
                    "paragraph": "○初稅𠭇。",
                    "zhushu": "公田之法，十取其一。今又履其餘𠭇，復十收其一。故哀公曰：“二，吾猶不足。”遂以爲常，故曰初。稅，治銳切。復，扶又切。"
                },
                {
                    "paragraph": "○冬，蝝生。",
                    "zhushu": "螽子以冬生，遇寒而死，故不成螽。蝝，恱全切；字林：尹絹切。劉歆云：蚍蜉子也。董仲舒云：蝗子。"
                },
                {
                    "paragraph": "○饑。",
                    "zhushu": "風雨不和，五稼不豐。",
                    "type": 2
                },
                {
                    "paragraph": "傳十五年，春，公孫歸父㑹楚子于宋。",
                    "zhushu": "終前年傳。"
                },
                {
                    "paragraph": "宋人使樂嬰齊告急于晉。晉侯欲救之。伯宗曰：“不可。",
                    "zhushu": "伯宗，晉大夫。"
                },
                {
                    "paragraph": "古人有言曰：“雖鞭之長，不及馬腹。”",
                    "zhushu": "言非所撃。"
                },
                {
                    "paragraph": "天方授楚，未可與爭。雖晉之彊，能違天乎？諺曰：“高下在心。”",
                    "zhushu": "度時制宜。度，待洛切。"
                },
                {
                    "paragraph": "川澤納汙，",
                    "zhushu": "受汀濁。汙，音烏。注同。"
                },
                {
                    "paragraph": "山藪藏疾，",
                    "zhushu": "山之有林藪，毒害者居之。藪，素口切。"
                },
                {
                    "paragraph": "瑾瑜匿瑕，",
                    "zhushu": "匿，亦藏也。雖美玉之質，亦或居藏瑕穢。瑾，其靳切。瑜，羊朱切。匿，女力切。"
                },
                {
                    "paragraph": "國君含垢，",
                    "zhushu": "忍垢恥。垢，古口切；本或作詬，音同。"
                },
                {
                    "paragraph": "天之道也。",
                    "zhushu": "晉侯恥不救宋，故伯宗爲說小惡不損大德之喻。爲，于僞切。"
                },
                {
                    "paragraph": "君其待之。”",
                    "zhushu": "待楚衰。"
                },
                {
                    "paragraph": "乃止。",
                    "zhushu": ""
                },
                {
                    "paragraph": "使解揚如宋，使無降楚，曰：“晉師悉起，將至矣。”鄭人囚而獻諸楚。楚子厚賂之，使反其言。",
                    "zhushu": "反，言晉不救。解，音蟹。降，戸江切。"
                },
                {
                    "paragraph": "不許。三而許之。登諸樓車，使呼宋人而告之。",
                    "zhushu": "樓車，車上望櫓。櫓，音魯。"
                },
                {
                    "paragraph": "遂致其君命。楚子將殺之，使與之言曰：“爾旣許不榖而反之，何故？非我無信，女則弃之，速即爾刑。”對曰：“臣聞之，君能制命爲義，臣能承命爲信，信載義而行之爲利。謀不失利，以衛社稷，民之主也。義無二信，",
                    "zhushu": "欲爲義者，不行兩信。女，音汝。下注而女同。"
                },
                {
                    "paragraph": "信無二命。",
                    "zhushu": "欲行信者，不受二命。"
                },
                {
                    "paragraph": "君之賂臣，不知命也。受命以出，有死無霣，",
                    "zhushu": "霣，廢隊也。霣，于敏切。隊，直𩔖切。"
                },
                {
                    "paragraph": "又可賂乎？臣之許君，以成命也。",
                    "zhushu": "成其君命。"
                },
                {
                    "paragraph": "死而成命，臣之禄也。寡君有信臣，",
                    "zhushu": "已不廢命。"
                },
                {
                    "paragraph": "下臣獲考",
                    "zhushu": "考，成也。"
                },
                {
                    "paragraph": "死，又何求？”楚子舎之以歸。",
                    "zhushu": ""
                },
                {
                    "paragraph": "夏五月，楚師將去宋。",
                    "zhushu": "在宋積九月，不能服宋故。"
                },
                {
                    "paragraph": "申犀稽首於王之馬前，曰：“毋畏知死而不敢廢王命，王弃言焉。”王不能荅。",
                    "zhushu": "未服宋而去，故曰弃言。"
                },
                {
                    "paragraph": "申叔時僕，",
                    "zhushu": "僕，御也。"
                },
                {
                    "paragraph": "曰：“築室，反耕者，宋必聽命。”從之。",
                    "zhushu": "築室於宋，分兵歸田，示無去志。王從其言。"
                },
                {
                    "paragraph": "宋人懼，使華元夜入楚師，登子反之牀，起之，曰：“寡君使元以病告，",
                    "zhushu": "兵法：因其郷人而用之，必先知其守將、左右謁者、守門者，舎人之姓名，因而利道之。華元蓋用此術得以自通。守，手又切。將，子匠切。道，音導。"
                },
                {
                    "paragraph": "曰：“敝邑易子而食，析骸以爨。",
                    "zhushu": "爨，炊也。析，思歷切。骸，戸皆切，本又作骨。公羊傳作“骸”。何休注云：“骸，骨也。”爨，七亂切。"
                },
                {
                    "paragraph": "雖然，城下之盟，有以國斃，不能從也。",
                    "zhushu": "寜以國斃，不從城下盟。斃，婢丗切。"
                },
                {
                    "paragraph": "去我三十里，唯命是聽。”子反懼，與之盟而告王。退三十里，宋及楚平，華元爲質。盟曰：“我無爾詐，爾無我虞。”",
                    "zhushu": "楚不詐宋，宋不備楚。盟不書，不告。質，音致。"
                },
                {
                    "paragraph": "○潞子嬰兒之夫人，晉景公之姊也。酆舒爲政而殺之，又傷潞子之目。",
                    "zhushu": "酆舒，潞相。酆，芳忠切。相，息亮切。"
                },
                {
                    "paragraph": "晉侯將伐之，諸大夫皆曰：“不可。酆舒有三儁才，",
                    "zhushu": "儁，絶異也。言有才藝勝人者三儁，音俊。"
                },
                {
                    "paragraph": "不如待後之人。”伯宗曰：“必伐之。狄有五罪，儁才雖多，何補焉？不祀，一也。耆酒，二也；弃仲章而奪黎氏地，三也；",
                    "zhushu": "仲章，路賢人山。黎氏，黎侯國，上黨壺閞縣有黎亭。耆，市志切。𥠖，禮𠔃切。"
                },
                {
                    "paragraph": "虐我伯姫，四也；傷其君目，五也。怙其儁才，而不以荗德，滋益罪也。後之人或者將敬奉德義以事神人，而申固其命，",
                    "zhushu": "審其政令，"
                },
                {
                    "paragraph": "若之何待之？不討有罪，曰“將待後”，後有辭而討焉，毋乃不可乎？夫恃才與衆，亡之道也。商紂由之，故滅。",
                    "zhushu": "由，用也。"
                },
                {
                    "paragraph": "天反時爲災，",
                    "zhushu": "寒暑易節。"
                },
                {
                    "paragraph": "地反物爲妖，",
                    "zhushu": "羣物失性。"
                },
                {
                    "paragraph": "民反德爲亂，亂則妖災生。故文，反“正”爲“乏”。",
                    "zhushu": "文，字。"
                },
                {
                    "paragraph": "盡在狄矣。”晉侯從之。六月癸卯，晉荀林父敗赤狄于曲梁。辛亥，滅潞。",
                    "zhushu": "曲梁，今廣平曲梁縣也。書癸卯，從赴。"
                },
                {
                    "paragraph": "酆舒奔衛，衛人歸諸晉，晉人殺之。○王孫蘇與召氏、毛氏爭政，",
                    "zhushu": "三人皆王卿士。"
                },
                {
                    "paragraph": "使王子捷殺召戴公及毛伯衛，",
                    "zhushu": "王子捷，即王札子。"
                },
                {
                    "paragraph": "卒立召襄。",
                    "zhushu": "襄，召戴公之子。"
                },
                {
                    "paragraph": "○秋七月，秦桓公伐晉，次于輔氏。",
                    "zhushu": "晉地。"
                },
                {
                    "paragraph": "壬午，晉侯治兵于稷，以略狄土，",
                    "zhushu": "略，取也。稷，晉地，河東聞喜縣西有稷山。壬午，七月二十九日。晉時新破狄，土地未安，權秦師之弱，故别遣魏顆距秦，而東行定狄地。顆，苦果切。"
                },
                {
                    "paragraph": "立黎侯而還。",
                    "zhushu": "狄奪其地，故晉復立之。復，扶又切。"
                },
                {
                    "paragraph": "及雒，魏顆敗秦師于輔氏。",
                    "zhushu": "晉侯還及雒也。雒，晉地。雒，音洛。"
                },
                {
                    "paragraph": "獲杜回，秦之力人也。",
                    "zhushu": ""
                },
                {
                    "paragraph": "初，魏武子有嬖妾，無子。武子疾，命顆曰：“必嫁是。”",
                    "zhushu": "武子，魏犨，顆之父。嬖，必計切。"
                },
                {
                    "paragraph": "疾病，則曰：“必以爲殉。”及卒，顆嫁之，曰：“疾病則亂，吾從其治也。”及輔氏之役，顆見老人結草以亢杜回，",
                    "zhushu": "亢，禦也。殉，似俊切。本或作必以殉。治，直吏切。下治命同。亢，苦浪切。"
                },
                {
                    "paragraph": "杜回躓而顚，故獲之。夜夢之曰：“余，而所嫁婦人之父也。",
                    "zhushu": "而，女也。躓，陟吏切。徐，丁四切。"
                },
                {
                    "paragraph": "爾用先人之治命，余是以報。”",
                    "zhushu": "傳舉此以示敎。"
                },
                {
                    "paragraph": "○晉侯賞桓子狄臣千室，",
                    "zhushu": "千家。"
                },
                {
                    "paragraph": "亦賞士伯以𤓰衍之縣，",
                    "zhushu": "士伯，士貞子。𤓰，古葉切。衍，以善切。"
                },
                {
                    "paragraph": "曰：“吾獲狄土，子之功也。微子，吾喪伯氏矣。”",
                    "zhushu": "伯，桓子字。邲之敗，晉侯將殺林父，士伯諫而止。喪，息浪切。"
                },
                {
                    "paragraph": "羊舌職說是賞也，",
                    "zhushu": "職，叔向父。說，音恱。向，杳丈切。"
                },
                {
                    "paragraph": "曰：“周書所謂“庸庸祗祗”者，謂此物也夫。",
                    "zhushu": "周書康誥。庸，用也。祗，敬也。物，事也。言文王能用可用，敬可敬。夫，音扶。"
                },
                {
                    "paragraph": "士伯庸中行伯，",
                    "zhushu": "言中行伯可用。"
                },
                {
                    "paragraph": "君信之，亦庸士伯，此之謂明德矣。文王所以造周，不是過也。故詩曰：“陳錫載周。”能施也。",
                    "zhushu": "錫，賜也。詩大雅。言文王布陳大利以賜天下，故能載行周道，福流子孫。施，式䜴切。"
                },
                {
                    "paragraph": "率是道也，其何不濟？”○晉侯使趙同獻狄俘于周，不敬。劉康公曰：“不及十年，原叔必有大咎，",
                    "zhushu": "劉康公，主季子也。原叔，趙同也。俘，芳夫切。不敬，一本作而傲。"
                },
                {
                    "paragraph": "天奪之魄矣。”",
                    "zhushu": "心之精爽，是謂魂魄。爲成八年晉殺趙同傳。魄，普白切。"
                },
                {
                    "paragraph": "○初稅𠭇，非禮也。榖出不過藉，",
                    "zhushu": "周法：民耕百𠭇，公田十𠭇，借民力而治之。稅不過此，"
                },
                {
                    "paragraph": "以豐財也。○冬，蝝生，饑。辛之也。",
                    "zhushu": "蝝未爲災，而書之者，幸其冬生，不爲物害，時歳雖饑，猶喜而書之。",
                    "type": 2
                },
                {
                    "paragraph": "經十有六年，春，王正月，晉人滅赤狄甲氏及留吁。",
                    "zhushu": "卑氏。留吁，赤狄别種。晉旣滅潞氏，今又井盡其餘黨。士㑹稱人，從告。吁，況于切。種，章勇切。井，必政切，一音如字。"
                },
                {
                    "paragraph": "○夏，成周宣榭火。",
                    "zhushu": "傳例曰：人火之也。成周，洛陽。宣榭，講武屋，别在洛陽者。爾雅曰：無室曰榭。謂屋歇前。榭，本又作謝，音同。"
                },
                {
                    "paragraph": "○秋，郯伯姫來歸。",
                    "zhushu": "郯，音談。"
                },
                {
                    "paragraph": "○冬，大有年。",
                    "zhushu": "無傳。",
                    "type": 2
                },
                {
                    "paragraph": "傳十六年，春，晉士㑹帥師滅赤狄甲氏及留吁、鐸辰。",
                    "zhushu": "鐸辰不書，留吁之屬。鐸，待洛切。"
                },
                {
                    "paragraph": "三月，獻狄俘。",
                    "zhushu": "獻干王也。"
                },
                {
                    "paragraph": "晉侯請于王。戊申，以黻冕命士會將中軍，且爲大傅。",
                    "zhushu": "代林父將中軍，且加以大傅之官。黻冕，命卿之服。夫傅，孤卿。黻，音弗。將，子匠切。大，音泰，注同。"
                },
                {
                    "paragraph": "於是晉國之盗逃奔于秦。羊舌職曰：“吾聞之，“禹稱善人，",
                    "zhushu": "稱，舉也。"
                },
                {
                    "paragraph": "不善人逺”，此之謂也夫。詩曰：“戰戰兢兢，如臨深淵，如履薄氷。”善人在上也。",
                    "zhushu": "言善人居位，則無不戒懼。逺，于萬切。夫，音扶。兢，居矜切；本亦作矜。"
                },
                {
                    "paragraph": "善人在上，則國無幸民。諺曰：“民之多幸，國之不幸也。”是無善人之謂也。”",
                    "zhushu": "諺，音彦。"
                },
                {
                    "paragraph": "○夏，成周宣榭火，人火之也。凡火，人火曰火，天火曰災。○秋，郯伯姫來歸，出也。○爲毛、召之難故，王室復亂。",
                    "zhushu": "毛、召難在前年。爲，于僞切。難，乃旦切，注同。復，扶又切。"
                },
                {
                    "paragraph": "王孫蘇奔晉，晉人復之。",
                    "zhushu": "毛、召之黨欲討蘇氏，故出奔。"
                },
                {
                    "paragraph": "冬，晉侯使士會平王室，定王享之。原襄公相禮，",
                    "zhushu": "原襄公，周大夫。相，佐也。相，息亮切，注同。"
                },
                {
                    "paragraph": "殽烝。",
                    "zhushu": "烝，升也。升殽於爼。殽，戸交切。烝，之承切。"
                },
                {
                    "paragraph": "武子私問其故。",
                    "zhushu": "享當體薦而殽烝，故怪問之。武，士㑹謚。季，其字。"
                },
                {
                    "paragraph": "王聞之，召武子曰：“季氏！而弗聞乎？王享有體薦，",
                    "zhushu": "享則半解其體而薦之，所以示其儉。"
                },
                {
                    "paragraph": "宴有折爼。",
                    "zhushu": "體解節折，升之於爼，物皆可食，所以示慈惠也。折，之設切，注同。"
                },
                {
                    "paragraph": "公當享，卿當宴，王室之禮也。”",
                    "zhushu": "公，謂諸侯。"
                },
                {
                    "paragraph": "武子歸而講求典禮，以脩晉國之法。",
                    "zhushu": "傳言典禮之廢乆。",
                    "type": 2
                },
                {
                    "paragraph": "經十有七年，春，王正月，庚子，許男錫我卒。",
                    "zhushu": "無傳。再與文同盟。錫，星歷切。"
                },
                {
                    "paragraph": "○丁未，蔡侯申卒。",
                    "zhushu": "無傳。未同盟而赴以名。丁未，二月四日。"
                },
                {
                    "paragraph": "○夏，葬許昭公。",
                    "zhushu": "無傳。"
                },
                {
                    "paragraph": "○葬蔡文公。",
                    "zhushu": "無傳。"
                },
                {
                    "paragraph": "○六月，癸卯，日有食之。",
                    "zhushu": "無傳。不書朔，官失之。"
                },
                {
                    "paragraph": "○己未，公會晉侯、衛侯、曹伯、邾子，同盟于斷道。",
                    "zhushu": "斷道，晉地。斷，直管切，一音短。"
                },
                {
                    "paragraph": "○秋，公至自會。",
                    "zhushu": "無傳。"
                },
                {
                    "paragraph": "○冬，十有一月，壬午，公弟叔𦙝卒。",
                    "zhushu": "傳例曰：公母弟。𦙝，許乙切。",
                    "type": 2
                },
                {
                    "paragraph": "傳十七年，春，晉侯使郤克徴會于齊。",
                    "zhushu": "徵，召也。欲爲斷道會。"
                },
                {
                    "paragraph": "齊頃公帷婦人使觀之。郤子登，婦人𥬇於房。",
                    "zhushu": "跛而登階，故𥬇之。頃，音傾。跛，波可切。"
                },
                {
                    "paragraph": "獻子怒，出而誓曰：“所不此報，無能渉河！”",
                    "zhushu": "不復渡河而東。復，扶又切。"
                },
                {
                    "paragraph": "獻子先歸，使欒京廬待命于齊，曰：“不得齊事，無復命矣。”",
                    "zhushu": "欒京廬，郤克之介。使得齊之罪，乃復命。廬，音盧，又力於切。"
                },
                {
                    "paragraph": "郤子至，請伐齊，晉侯弗許。請以其私屬，又弗許。",
                    "zhushu": "私屬，家衆也。爲成二年戰于鞌傳。鞌，音安。"
                },
                {
                    "paragraph": "○齊侯使髙固、晏弱、蔡朝、南郭偃會。",
                    "zhushu": "晏弱，桓子。朝，如字。"
                },
                {
                    "paragraph": "及斂盂，髙固逃歸。",
                    "zhushu": "聞郤克怒故。斂，徐音廉，一音力漸切。盂，音于。"
                },
                {
                    "paragraph": "夏，會于斷道，討貳也。盟于卷楚，",
                    "zhushu": "卷楚，即㫁道。卷，音權，一音居免切。"
                },
                {
                    "paragraph": "辭齊人。晉人執晏弱于野王，執蔡朝于原，執南郭偃于温。",
                    "zhushu": "執三子不書，非卿。野王縣，今屬河内。"
                },
                {
                    "paragraph": "苗賁皇使，見晏桓子，",
                    "zhushu": "賁皇，楚𨷵椒之子。楚滅𨷵氏而奔晉，食邑于苗地。晏弱時在野王，故因使而見之。賁，扶云切。使，所吏切。注及下同。"
                },
                {
                    "paragraph": "歸，言於晉侯曰：“夫晏子何罪？昔者諸侯事吾先君，皆如不逮，",
                    "zhushu": "言汲汲也。逮，音代，或大計切。汲，音急。"
                },
                {
                    "paragraph": "舉言羣臣不信，諸侯皆有貳志。",
                    "zhushu": "舉，亦皆也。"
                },
                {
                    "paragraph": "齊君恐不得禮，",
                    "zhushu": "不見禮待。"
                },
                {
                    "paragraph": "故不出，而使四子來。左右或沮之，",
                    "zhushu": "沮，止也。沮，在吕切。"
                },
                {
                    "paragraph": "曰：“君不出，必執吾使。”故髙子及斂盂而逃。夫三子者曰：“若絶君好，寧歸死焉。”爲是犯難而來。吾若善逆彼",
                    "zhushu": "彼，齊三人。好，呼報切。爲，于僞切。難，乃旦切。"
                },
                {
                    "paragraph": "以懷來者，吾又執之，以信齊沮，吾不旣過矣乎？過而不改，而又乆之，以成其悔，何利之有焉？使反者得辭，",
                    "zhushu": "反者，髙固。謂得不當來之辭。"
                },
                {
                    "paragraph": "而害來者，以懼諸侯，將焉用之？”晉人緩之，逸。",
                    "zhushu": "緩，不拘執，使得逃去也。傳言晉不能脩禮，諸侯所以貳。焉，於䖍切。拘，九于切。"
                },
                {
                    "paragraph": "○秋，八月，晉師還。",
                    "zhushu": ""
                },
                {
                    "paragraph": "范武子將老，",
                    "zhushu": "老，致仕。初受隨，故曰隨武子。後更受范，復爲范武子。復，扶又切。"
                },
                {
                    "paragraph": "召文子曰：“爕乎！吾聞之，喜怒以𩔖者鮮，",
                    "zhushu": "文子，士㑹之子，爕，其名。爕，素協切。鮮，息淺切。"
                },
                {
                    "paragraph": "易者實多。",
                    "zhushu": "易，遷怒也。"
                },
                {
                    "paragraph": "詩曰：“君子如怒，亂庶遄沮；君子如祉，亂庶遄已。”",
                    "zhushu": "詩小雅也。遄，速也。沮，止也。祉，福也。遄，市專切。祉，音恥。"
                },
                {
                    "paragraph": "君子之喜怒，以已亂也。弗已者，必益之。郤子其或者欲已亂於齊乎？不然，余懼其益之也。余將老，使郤子逞其志，庶有豸乎！”",
                    "zhushu": "豸，解也。欲使郤子從政，快志以止亂。豸，本又作鳩，直是切；或音居牛切，非也。解，音蟹。此訓見方言。"
                },
                {
                    "paragraph": "爾二三子唯敬。”",
                    "zhushu": "二三子，晉諸大夫。"
                },
                {
                    "paragraph": "乃請老。郤獻子爲政。○冬，公弟叔𦙝卒，公母弟也。凡大子之母弟，公在曰公子，不在曰弟。",
                    "zhushu": "以兄爲尊，"
                },
                {
                    "paragraph": "凡稱弟，皆母弟也。",
                    "zhushu": "此䇿書之通例也。庶弟不得稱公弟，而母弟或稱公子。若嘉好之事，則仍舊史之文，唯相殺害，然後據例以示義，所以爲篤親親之恩，崇友于之好。釋例論之備矣。好，呼報切。",
                    "type": 2
                },
                {
                    "paragraph": "經十有八年，春，晉侯、衛丗子臧伐齊。",
                    "zhushu": "臧，子郎切。"
                },
                {
                    "paragraph": "○公伐杞。",
                    "zhushu": "無傳。"
                },
                {
                    "paragraph": "○夏，四月。○秋，七月，邾人戕鄫子于鄫。",
                    "zhushu": "傳例曰：自外曰戕。邾大夫就鄫殺鄫子。戕，在良切；徐又在精切。鄫，才陵切。"
                },
                {
                    "paragraph": "○甲戍，楚子旅卒。",
                    "zhushu": "未同盟而赴以名。吴、越之葬，僣而不典，故絶而不書，同之夷蠻，以懲求名之偽。僣，子念切。懲，直升切，止也；又作“徵”，如字，明也。"
                },
                {
                    "paragraph": "○公孫歸父如晉。○冬，十月，壬戍，公薨于路寢。○歸父還自晉，至笙，遂奔齊。",
                    "zhushu": "大夫還不書，春秋之常也。今書歸父還奔，善其能以禮退。不書族者，非常所及，今特書，略之。笙，魯竟外，故不言岀。笙，音生，徐又勑貞切，云“本又作檉，亦作朾”。案徐後音是依二傳文。竟，音境。",
                    "type": 2
                },
                {
                    "paragraph": "傳十八年，春，晉侯、衛大子臧伐齊，至于陽榖。齊侯會晉侯，盟于繒，以公子彊爲質于晉。晉師還，蔡朝、南郭偃逃歸。",
                    "zhushu": "晉旣與齊盟，守者解緩，故得逃。繒，才陵切。質，音致。解，佳買切。"
                },
                {
                    "paragraph": "○夏，公使如楚乞師，欲以伐齊。",
                    "zhushu": "公不事齊，齊與晉盟，故懼而乞師干楚。不書，微者行。"
                },
                {
                    "paragraph": "秋，邾人戕鄫子于鄫。凡自虐其君曰弑，自外曰戕。",
                    "zhushu": "弑、戕，皆殺也，所以别内外之名。弒者，積微而起，所以相測量，非一朝一夕之漸。戕者，卒暴之名。弑，音試，注同。“弒”字從“式”，“殺”字從“殳”，他皆放此。别，彼列切。朝，如字。卒，才忽切。"
                },
                {
                    "paragraph": "○楚莊王卒，楚師不出。旣而用晉師，",
                    "zhushu": "成二年戰于鞌是。"
                },
                {
                    "paragraph": "楚於是乎有蜀之役。",
                    "zhushu": "在成二年冬。蜀，魯地，泰山博縣西北有蜀亭。"
                },
                {
                    "paragraph": "○公孫歸父以襄仲之立公也，有寵，",
                    "zhushu": "歸父，襄仲子。"
                },
                {
                    "paragraph": "欲去三桓以張公室。",
                    "zhushu": "時三桓強，公室弱，故欲去之，以張大公室。去，起吕切，下注“將去”同。張，如字，一音渉亮切。"
                },
                {
                    "paragraph": "與公謀而聘于晉，欲以晉人去之。冬，公薨。李文子言於朝曰：“使我殺□立庶以失大援者，仲也夫。”",
                    "zhushu": "適，謂子惡，齊外甥，襄仲殺之而立宣公，南通於楚，旣不能固，又不能堅事齊、晉，故云失大援也。適，丁歷切。注同。援，于眷切。失，音枝。"
                },
                {
                    "paragraph": "臧宣叔怒曰：“當其時不能治也，後之人何罪？子欲去之，許請去之。”",
                    "zhushu": "宜叔，文仲子，武仲父，許，其名也，時爲司宼，主行刑。言子自以歸父害己，欲去者，許請爲子去之。爲，于僞切。"
                },
                {
                    "paragraph": "遂逐東門氏。",
                    "zhushu": "襄仲居東門，故曰東門氏。"
                },
                {
                    "paragraph": "子家還，及笙，",
                    "zhushu": "子家，歸父。"
                },
                {
                    "paragraph": "壇帷，復命於介。",
                    "zhushu": "除也，爲壇而張帷。介，副也。將去，使介反命於君。壇，音善。介，音界。"
                },
                {
                    "paragraph": "旣復命，袒、括髮，",
                    "zhushu": "以麻約髪。𥘵，音但。括，古活切。"
                },
                {
                    "paragraph": "即位哭，三踊而出。",
                    "zhushu": "依在國喪禮設哭位。公薨故，"
                },
                {
                    "paragraph": "遂奔齊。書曰：“歸父還自晉。”善之也。",
                    "zhushu": ""
                }
            ]
        },
        {
            "name": "成公上第十二",
            "paragraphs": [
                {
                    "paragraph": "成公上第十二",
                    "zhushu": "陸云：成公名黑肱，宣公子。謚法：安民立政曰成。",
                    "type": 1
                },
                {
                    "paragraph": "經元年，春，王正月，公即位。",
                    "zhushu": "無傳。"
                },
                {
                    "paragraph": "○二月辛酉，葬我君宣氷。",
                    "zhushu": "無傳。周二月，仐之十二月而無氷，書冬，温。"
                },
                {
                    "paragraph": "○三月，作丘甲。",
                    "zhushu": "周禮：九夫爲井，四井焉邑，四邑爲正丘，十六井，出戎馬一匹，牛三頭。四丘爲甸，甸六十四井，出長轂一乗，戎馬四匹，牛十二頭，甲士三人，歩卒七十二人。此甸所賦，今魯使丘出之，譏重斂，故書。甸，徒練切，又繩證切。乗，繩證切。卒，尊忽切。斂，力驗切。"
                },
                {
                    "paragraph": "○夏，臧孫許及晉侯盟于赤𣗥。",
                    "zhushu": "晉地。"
                },
                {
                    "paragraph": "○秋，王師敗績。子茅戎。",
                    "zhushu": "茅戎，戎别也。不言戰，王者至尊，天下莫之得校，故以自敗爲文。不書敗地而書茅戎，明爲茅戎所敗。書秋，從告。茅戎，亡交切。史記及二傳皆作買式。種，章勇切。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳元年，春，晉侯使瑕嘉平戎于王，",
                    "zhushu": "平文十七年邥垂之役。詹嘉處瑕，故謂之瑕嘉。邥，音審。詹，之廉切。"
                },
                {
                    "paragraph": "單襄公如晉拜成。",
                    "zhushu": "單襄公，王卿士，謝晉爲平戎。單，音善。爲，于僞切。下文同。"
                },
                {
                    "paragraph": "劉康公徼戎，將遂伐之。",
                    "zhushu": "康公，王季子也。戎平還，欲要其無備。徼，古堯切，要也。要，一遥切。"
                },
                {
                    "paragraph": "叔服曰：“背盟而欺大國，此必敗。",
                    "zhushu": "叔服，周内史。背，音佩，下同。"
                },
                {
                    "paragraph": "背盟不祥，欺大國不義，神人弗助，將何以勝？”不聽，遂伐茅戎。三月癸未，敗績于徐吾氏。",
                    "zhushu": "徐吾氏，茅戎之别也。"
                },
                {
                    "paragraph": "○爲齊難故，作丘甲。",
                    "zhushu": "前年魯乞師於楚，欲以伐齊，楚師不出，故懼而作丘甲。難，乃旦切，下同。"
                },
                {
                    "paragraph": "○聞齊將出楚師，夏，盟于赤𣗥。",
                    "zhushu": "與晉盟，懼齊、楚。"
                },
                {
                    "paragraph": "○秋，王人來告敗。",
                    "zhushu": "解經所以秋乃書。"
                },
                {
                    "paragraph": "○冬，臧宣叔令脩賦、繕完、",
                    "zhushu": "治完城郭。繕，市戰切。完，和端切。"
                },
                {
                    "paragraph": "具守備，曰：“齊、楚結好，我新與晉盟，晉、楚爭盟，齊師必至。雖晉人伐齊，楚必救之，是齊、楚同我也。",
                    "zhushu": "同，共也。守，手又切。好，呼報切。"
                },
                {
                    "paragraph": "知難而有備，乃可以逞。”",
                    "zhushu": "逞，解也。爲二年齊侯伐我傳。解，音蟹。",
                    "type": 2
                },
                {
                    "paragraph": "經二年，春，齊侯伐我北鄙。○夏四月丙戍，衛孫良夫帥師及齊師戰于新築，衛師敗績。",
                    "zhushu": "新築，衛地。皆陳曰戰，大崩曰敗績。四月無丙戌。丙，成王月一日。築，音竹。陳，直覲切。"
                },
                {
                    "paragraph": "○六月癸酉，季孫行父、臧孫許、叔孫僑如、公孫嬰齊帥師㑹晉郤克、衛孫良夫、曹公子首及齊侯戰于鞌，齊師敗績。",
                    "zhushu": "魯乞師於晉而不以與謀之例者，從盟主之令，上行於下，非匹敵和成之𩔖。例在宣七年。曹大夫常不書，而書公子首者，首命於國，備於禮，成爲卿故也。鞌，齊地。僑，其僑切。郤，去逆切。鞌，音安。與，音預。敵，如字，一本或作適，亦音敵。"
                },
                {
                    "paragraph": "○秋，七月，齊侯使國佐如師。己酉，及國佐盟于𡊮婁。",
                    "zhushu": "榖梁曰：“鞌去齊五百里，𡊮婁去齊五十里。”"
                },
                {
                    "paragraph": "○八月壬午，宋公鮑卒。",
                    "zhushu": "未同盟而赴以名。鮑，歩卯切。"
                },
                {
                    "paragraph": "○庚寅，衛侯速卒。",
                    "zhushu": "宣十七年盟于斷道。據傳，庚寅，九月七日。"
                },
                {
                    "paragraph": "○取汶陽田。",
                    "zhushu": "晉使齊還魯，故書取。不以好得，故不言歸。汶，音問。好，呼報切。"
                },
                {
                    "paragraph": "○冬，楚師、鄭師侵衛。",
                    "zhushu": "子重不書，不親代。"
                },
                {
                    "paragraph": "○十有一月，公㑹楚公子嬰齊于蜀。",
                    "zhushu": "公與大夫㑹，不貶嬰齊者，時有許、蔡之君故。"
                },
                {
                    "paragraph": "○丙申，公及楚人、秦人、宋人、陳人、衛人、鄭人、齊人、曹人、邾人、薛人、鄫人盟于蜀。",
                    "zhushu": "齊在鄭下，非卿。傳曰：“卿不書，匱盟也。”然則楚卿於是始與中國凖。自此以下，楚卿不書，皆貶惡也。匱，其位切。",
                    "type": 2
                },
                {
                    "paragraph": "傳二年春，齊侯伐我北鄙，圍龍。",
                    "zhushu": "龍，魯邑，在泰山博縣西南。"
                },
                {
                    "paragraph": "頃公之嬖人盧蒲就魁門焉，",
                    "zhushu": "攻龍門也。頃，音傾。嬰，必計切。魁，苦囬切。"
                },
                {
                    "paragraph": "龍人囚之。齊侯曰：“勿殺。吾與而盟，無入而封。”",
                    "zhushu": "封，竟。竟，音境。"
                },
                {
                    "paragraph": "弗聽，殺而膊諸城上。",
                    "zhushu": "膊，磔也。膊，普各切。磔，陟百切。"
                },
                {
                    "paragraph": "齊侯親鼓，士陵城，三日，取龍。遂南侵，及巢丘。",
                    "zhushu": "取龍、侵巢丘不書，其義未聞。"
                },
                {
                    "paragraph": "衛侯使孫良夫、石稷、寗相、向禽將侵齊，與齊師遇。",
                    "zhushu": "齊伐魯還，相遇於衛地。良夫，孫林父之父。石稷，石碏四世孫。寗相，寗俞子。相，息亮切。向，舒亮切。碏，七略切。俞，羊朱切。"
                },
                {
                    "paragraph": "石子欲還，孫子曰：“不可。以師伐人，遇其師而還，將謂君何？",
                    "zhushu": "言無以荅君。"
                },
                {
                    "paragraph": "若知不能，則如無出。仐旣遇矣，不如戰也。”夏，有。",
                    "zhushu": "闕文，失新築戰事。"
                },
                {
                    "paragraph": "石成子曰：“師敗矣，子不少須，衆懼盡。",
                    "zhushu": "成子，石稷也。衛師已敗，而孫良夫復欲戰，故成子欲使須救。復，扶又切。"
                },
                {
                    "paragraph": "子喪師徒，何以復命？”皆不對。又曰：“子，國卿也，隕子，辱矣。",
                    "zhushu": "隕，見禽獲。喪，息浪切。隕，干敏切。"
                },
                {
                    "paragraph": "子以衆退，我此乃止。”",
                    "zhushu": "我於此止禦齊師。禦，魚吕切。"
                },
                {
                    "paragraph": "且告車來甚衆。",
                    "zhushu": "新築人救孫桓子，故並告令軍中。"
                },
                {
                    "paragraph": "齊師乃止，次于鞫居。",
                    "zhushu": "鞫居，衛地。鞫，居六切。"
                },
                {
                    "paragraph": "新築人仲叔于奚救孫桓子，桓子是以免。",
                    "zhushu": "于奚，守新築大夫。"
                },
                {
                    "paragraph": "旣，衛人賞之以邑，",
                    "zhushu": "賞于奚。"
                },
                {
                    "paragraph": "辭，請曲縣、",
                    "zhushu": "軒縣也。周禮：天子樂宫縣，四周；諸侯軒縣，闕南方。縣，音𤣥。注同。"
                },
                {
                    "paragraph": "繁纓以朝，許之。",
                    "zhushu": "繁纓，馬飾。皆諸侯之服。繁，歩干切。注同。"
                },
                {
                    "paragraph": "仲尼聞之曰：“惜也，不如多與之邑。唯器與名，不可以假人，",
                    "zhushu": "器，車服。名，爵號。"
                },
                {
                    "paragraph": "君之所司也。名以出信，",
                    "zhushu": "名位不愆，爲民所信。愆，起䖍切。"
                },
                {
                    "paragraph": "信以守器，",
                    "zhushu": "動不失信，則車服可保。"
                },
                {
                    "paragraph": "器以藏禮，",
                    "zhushu": "車服所以表尊卑。"
                },
                {
                    "paragraph": "禮以行義，",
                    "zhushu": "尊卑有禮，各得其冝。"
                },
                {
                    "paragraph": "義以生利，",
                    "zhushu": "得其冝，則利生。"
                },
                {
                    "paragraph": "利以平民，政之大節也。若以假人，與人政也。政亡，則國家從之，弗可止也已。”",
                    "zhushu": ""
                },
                {
                    "paragraph": "孫桓子還於新築，不入，",
                    "zhushu": "不入國。"
                },
                {
                    "paragraph": "遂如晉乞師。臧宣叔亦如晉乞師。皆主郤獻子。",
                    "zhushu": "宣十七年，郤克至齊，爲婦人所笑，遂怒，故魯、衛因之。孫桓子、臧宣叔皆不以國命，各自詣卻克，故不書。"
                },
                {
                    "paragraph": "晉侯許之七百乗。",
                    "zhushu": "五萬二千五百人。乘，繩證切。下同。"
                },
                {
                    "paragraph": "郤子曰：“此城濮之賦也。",
                    "zhushu": "城濮在僖二十八年。濮，音卜。"
                },
                {
                    "paragraph": "有先君之明與先大夫之肅，故捷。克於先大夫，無能爲役，",
                    "zhushu": "不中爲之役使。"
                },
                {
                    "paragraph": "請八百乗。”許之。",
                    "zhushu": "六萬人。"
                },
                {
                    "paragraph": "郤克將中軍，士爕佐上軍，",
                    "zhushu": "苑文子代荀庚將，子匠切。"
                },
                {
                    "paragraph": "欒書將下軍，",
                    "zhushu": "代趙朔。"
                },
                {
                    "paragraph": "韓厥爲司馬，以救魯、衛。臧宣叔逆晉師，且道之。季文子帥師㑹之。",
                    "zhushu": ""
                },
                {
                    "paragraph": "及衛地，韓獻子將斬人。郤獻子馳，將救之，至，則旣斬之矣。郤子使速以徇，告其僕曰：“吾以分謗也。”",
                    "zhushu": "不欲使韓氏獨受謗。道，音導。徇，似俊切。"
                },
                {
                    "paragraph": "師從齊師于莘。",
                    "zhushu": "莘，齊地。莘，所巾切。"
                },
                {
                    "paragraph": "六月壬申，師至于靡笄之下。",
                    "zhushu": "靡笄，孔名。靡，如字，又音摩。笄，音雞。"
                },
                {
                    "paragraph": "齊侯使請戰，曰：“子以君師辱於敝邑，不腆敝賦，詰朝請見。”",
                    "zhushu": "詰朝，平旦。腆，他典切。詰，起吉切。朝，如字，注及下“朝夕”“朝食”同。見，賢遍切。"
                },
                {
                    "paragraph": "對曰：“晉與魯、衛，兄弟也。來告曰：“大國朝夕釋憾於敝邑之地。”",
                    "zhushu": "大國，謂齊。敝邑，魯、衛自稱。憾，胡暗切，本又作“感”。"
                },
                {
                    "paragraph": "寡君不忍，使羣臣請於大國，無令輿師淹於君地。",
                    "zhushu": "輿，衆也。淹，久也。令，力呈切。帥，如字，下“無令輿師”同。一音所𩔖切。"
                },
                {
                    "paragraph": "能進不能退，君無所辱命。”",
                    "zhushu": "言自欲戰，不復須君命。復，扶又切。"
                },
                {
                    "paragraph": "齊侯曰：“大夫之許，寡人之願也。若其不許，亦將見也。”齊髙固入晉師，桀石以投人，",
                    "zhushu": "桀，擔也。擔，丁甘切。"
                },
                {
                    "paragraph": "禽之而乗其車，",
                    "zhushu": "旣獲其人，因釋己車而載所獲者車。"
                },
                {
                    "paragraph": "繫桑本焉，以徇齊壘，",
                    "zhushu": "將至齊壘，以桑樹繫車而走，欲自異。壘，力軌切。"
                },
                {
                    "paragraph": "曰：“欲勇者賈余餘勇。”",
                    "zhushu": "賈，買也。言己勇有餘，欲賣之。賈，音古，注同。賣，摩懈切。"
                },
                {
                    "paragraph": "癸酉，師陳于鞌。邴夏御齊侯，逢丑父爲右。晉解張御郤克，鄭丘緩爲右。齊侯曰：“余姑翦滅此而朝食。”",
                    "zhushu": "姑，且也。翦，盡也。陳，直覲切。邴，音丙，又彼命切。夏，戸雅切。解，音蟹。張，如字，又直亮切。"
                },
                {
                    "paragraph": "不介馬而馳之。",
                    "zhushu": "介，甲也。"
                },
                {
                    "paragraph": "郤克傷於矢，流血及屨，未絶鼔音，",
                    "zhushu": "中軍將自執旗鼔，故雖傷而擊鼓不息。將，子匠切。下“將在左”同。"
                },
                {
                    "paragraph": "曰：“余病矣！”張侯曰：“自始合，而矢貫余手及肘，余折以御，左輪朱殷，豈敢言病？吾子忍之！”",
                    "zhushu": "張侯，解張也。朱，血色，血色乆則殷，殷音近烟，今人謂赤黒爲殷色。言血多汚車輪，御猶不敢息。貫，直亂切。下注同。肘，竹九切。折，之設切。殷，於閑切。徐，於辰切。注同。近，附近之近。污，汗穢之汗；字林：一故切。"
                },
                {
                    "paragraph": "緩曰：“自始合，苟有儉，余必下推車，子豈識之？”然子病矣！”",
                    "zhushu": "以其不識己推車。推，昌誰切，又他囬切。注及下“推車”同。"
                },
                {
                    "paragraph": "張侯曰：“師之耳目，在吾旗鼓，進退從之。此車一人殿之，可以集事。",
                    "zhushu": "殿，鎭也。集，成也。殿，多練切。“住”同。"
                },
                {
                    "paragraph": "若之何其以病",
                    "zhushu": "陸云：“絶旬"
                },
                {
                    "paragraph": "敗君之大事也？擐甲執兵，固即死也。",
                    "zhushu": "擐，貫也。即，就也。擐，音患。"
                },
                {
                    "paragraph": "病未及死，吾子勉之！”左并轡，右援枹而鼔，馬逸不能止，師從之。",
                    "zhushu": "晉師從郤克軍。并，必政切。徐，方聘切。援，音爰。枹，音浮，鼔槌也。字林云：“擊鼔柄也。本亦作桴。”"
                },
                {
                    "paragraph": "齊師敗績。遂之，三周華不注。",
                    "zhushu": "華不注，山名。華，如字，又户化切。注，之住切。"
                },
                {
                    "paragraph": "韓厥夢子輿謂己曰：“且辟左右。”",
                    "zhushu": "子與韓厥父。"
                },
                {
                    "paragraph": "故中御而從齊侯。",
                    "zhushu": "居中，代御者。自非元帥，御者皆在中，將在左。帥，所𩔖切。"
                },
                {
                    "paragraph": "邴夏曰：“射其御者，君子也。”公曰：“謂之君子而射之，非禮也。”",
                    "zhushu": "齊侯不知戎禮。射，食亦切。下并注皆同。"
                },
                {
                    "paragraph": "射其左，越于車下。",
                    "zhushu": "越，隊也。隊，宜𩔗切。"
                },
                {
                    "paragraph": "射其右，斃于車中。綦母張喪車，從韓厥，曰：“請寓乗。”",
                    "zhushu": "綦母張，晉大夫。寓，寄也。綦，音其。母，音無。喪，息浪切。乘，繩證切。"
                },
                {
                    "paragraph": "從左右，皆射之，使立於後。",
                    "zhushu": "以左右皆死，不欲使立其處。處，昌慮切。"
                },
                {
                    "paragraph": "韓厥俛，定其右。",
                    "zhushu": "俛，俯也。右被射，仆車中，故俯安隱之。俛，音勉。仆，音赴，又蒲比切。"
                },
                {
                    "paragraph": "逢丑父與公易位。",
                    "zhushu": "居公處。"
                },
                {
                    "paragraph": "將及華泉，絓於木而止。",
                    "zhushu": "驂馬絓也。華，戸化切。絓，戸卦切，一音卦。驂，七南切。"
                },
                {
                    "paragraph": "丑父寢於轏中，",
                    "zhushu": "轏，士車。轏，仕産切，又仕板切；字林：仕諫切，云：卧車也。"
                },
                {
                    "paragraph": "蛇出於其下，以肱擊之，傷而匿之，故不能推車而及。",
                    "zhushu": "爲韓厥所及。丑父欲爲右，故匿其傷。肱，古弘切。匿，女力切。注同。"
                },
                {
                    "paragraph": "韓厥執縶馬前，",
                    "zhushu": "縶，馬絆也。執之，示脩臣僕之職。縶，張立切。絆，音半。"
                },
                {
                    "paragraph": "再拜稽首，奉觴加璧以進，",
                    "zhushu": "進觴璧，亦以示敬。觴，式羊切。"
                },
                {
                    "paragraph": "曰：“寡君使羣臣爲魯、衛請，曰：“無令輿師陷入君地。”",
                    "zhushu": "本但爲二國救請，不欲乃過入君地，謙辭。爲，于僞切。注同。令，力呈切。"
                },
                {
                    "paragraph": "下臣不幸，屬當戎行，無所逃隱。",
                    "zhushu": "屬，適。屬，音燭，注同。行，下郎切。"
                },
                {
                    "paragraph": "且懼奔辟而忝兩君。臣辱戎士，",
                    "zhushu": "若奔辟，則爲辱晉君，并爲齊侯羞，故言二君。此蓋韓厥目處臣僕，謙敬之飾言。辟，音避。注同。徐，扶臂切；服氏，扶赤切。"
                },
                {
                    "paragraph": "敢告不敏，攝官承乏。”",
                    "zhushu": "言欲以己不敏，攝承空乏，從君俱還。從，才用切，义如字。"
                },
                {
                    "paragraph": "丑父使公下，如華泉取飲。鄭周父御佐車，宛茷爲右，載齊侯以免。",
                    "zhushu": "佐車，副車。宛，紆元切。茷，扶廢切。"
                },
                {
                    "paragraph": "韓厥獻丑父，郤獻子將戮之。呼曰：“自今無有代其君任患者，有一於此，將爲戮乎？”郤子曰：“人不難以死免其君，我戮之不祥，赦之以勸事君者。”乃免之。",
                    "zhushu": ""
                },
                {
                    "paragraph": "齊侯免，求丑父，三入三出。",
                    "zhushu": "重其代己，故三入晉軍求之。呼，火故切。任，音壬。難，乃旦切。"
                },
                {
                    "paragraph": "每出，齊師以帥退。入于狄卒，",
                    "zhushu": "齊師大敗，皆有退心，故齊侯輕出其衆，以帥厲退者。遂迸入狄卒。狄卒者，狄人從晉討齊者。卒，子忽切。注同。輕，遺政切。迸，補諍切。"
                },
                {
                    "paragraph": "狄卒皆抽戈楯冒之。以入于衛師，衛師免之。",
                    "zhushu": "狄、衛畏齊之彊，故不敢害。齊侯皆共免護之。楯，食凖切，又音允。冒，亡報切。"
                },
                {
                    "paragraph": "遂自徐關入。齊侯見保者，曰：“勉之！齊師敗矣。”",
                    "zhushu": "所過城邑，皆勉勵其守者。"
                },
                {
                    "paragraph": "辟女子，",
                    "zhushu": "使辟君也。齊侯單還，故婦人不辟之。辟，音避，注下同。一音扶亦切。單，音丹。"
                },
                {
                    "paragraph": "女子曰：“君免乎？”曰：“免矣。”曰：“銳司徒免乎？”曰：“免矣。”",
                    "zhushu": "銳司徒，主銳兵者。銳，恱歳切。"
                },
                {
                    "paragraph": "曰：“茍君與吾父免矣，可若何？”",
                    "zhushu": "言餘人不可復如何。復，扶又切。"
                },
                {
                    "paragraph": "乃奔。",
                    "zhushu": "走辟君。"
                },
                {
                    "paragraph": "齊侯以爲有禮。",
                    "zhushu": "先問君後問父故也。"
                },
                {
                    "paragraph": "旣而問之，辟司徒之妻也，",
                    "zhushu": "辟司徒，主壘壁者。辟，音壁，必覓切，注同。徐，甫亦切。"
                },
                {
                    "paragraph": "予之石窌。",
                    "zhushu": "石窌，邑名，濟北盧孫東有地名石窌。窌，力救切，一音力到切。"
                },
                {
                    "paragraph": "晉師從齊師，入自丘輿，擊馬陘。",
                    "zhushu": "丘輿、馬陘，皆齊邑。陘，音刑。"
                },
                {
                    "paragraph": "齊侯使賔媚人賂以紀甗、玉磬與地。",
                    "zhushu": "媚人，國佐也。甗、玉甑，皆滅紀所得。媚，美冀切。賂，音路。甗，魚輦切；徐音彦，又音言。字林：牛徤切。甑，子孕切，又慈陵切。"
                },
                {
                    "paragraph": "“不可，則聽客之所爲。”賔媚人致賂，晉人不可，曰：“必以蕭同叔子爲質，",
                    "zhushu": "同叔，蕭君之字，齊侯外祖父。子，女也。難斥言其母，故逺言之。質，徐音致，下同。難，乃旦切。"
                },
                {
                    "paragraph": "而使齊之封内盡東其𠭇。”",
                    "zhushu": "使壟𠭇東西行。盡，津忍切。壟，力勇切。行，户郎切，又如字。"
                },
                {
                    "paragraph": "對曰：“蕭同叔子非他，寡君之母也。若以匹敵，則亦晉君之母也。吾子布大命於諸侯，而曰必質其母以爲信。其若王命何？",
                    "zhushu": "言違王命。"
                },
                {
                    "paragraph": "且是以不孝令也。詩曰：“孝子不匱，永錫爾𩔖。”",
                    "zhushu": "詩大雅。言孝心不乏者，又能以孝道長賜其志𩔖。"
                },
                {
                    "paragraph": "若以不孝，今於諸侯，其無乃非德𩔖也乎？",
                    "zhushu": "不以孝德賜同𩔖。"
                },
                {
                    "paragraph": "先王疆理天下，物土之冝，而布其利，",
                    "zhushu": "疆，界也。理，正也。物土之冝，播殖之物，各從土冝。疆，居良切。注下皆同。"
                },
                {
                    "paragraph": "故詩曰：“我疆我理，南東其𠭇。”",
                    "zhushu": "詩小雅。或南或東，從其土冝。"
                },
                {
                    "paragraph": "今吾子疆理諸侯，而曰“盡東其𠭇”而已，唯吾子戎車是利，",
                    "zhushu": "晉之伐齊，循壟東行易。易，以䜴切。"
                },
                {
                    "paragraph": "無顧土冝，其無乃非先王之命也乎？反先王則不義，何以爲盟主？其晉實有闕。",
                    "zhushu": "闕，失。"
                },
                {
                    "paragraph": "四王之王也，",
                    "zhushu": "禹、湯、文、武。下王，于況切。"
                },
                {
                    "paragraph": "樹德而濟同欲焉。",
                    "zhushu": "樹，立也。濟，成也。"
                },
                {
                    "paragraph": "五伯之霸也，",
                    "zhushu": "夏伯昆吾，商伯大彭、豕韋，周伯齊桓、晉文。釋文：或曰：齊桓、晉文、宋襄、秦穆、楚莊。"
                },
                {
                    "paragraph": "勤而撫之，以役王命。",
                    "zhushu": "役，事也。"
                },
                {
                    "paragraph": "今吾子求合諸侯，以逞無疆之欲。",
                    "zhushu": "疆，竟也。竟，如字，又音境。"
                },
                {
                    "paragraph": "詩曰：“布政優優，百禄是遒。”",
                    "zhushu": "詩頌殷湯布政優和，故百禄來聚。遒，聚也。遒，在由切，徐，子由切。"
                },
                {
                    "paragraph": "子實不優，而棄百禄，諸侯何害焉？",
                    "zhushu": "言不能爲諸侯害。"
                },
                {
                    "paragraph": "不然，",
                    "zhushu": "不見許。"
                },
                {
                    "paragraph": "寡君之命使臣，則有辭矣，曰：“子以君師辱於敝邑，不腆敝賦，以犒從者。",
                    "zhushu": "戰而曰犒，爲孫辭。使，所吏切。犒，苦報切。從，才用切。"
                },
                {
                    "paragraph": "畏君之震，師徒橈敗。",
                    "zhushu": "震，動。橈，曲也。橈，刀敎切。"
                },
                {
                    "paragraph": "吾子惠徼齊國之福，不泯其社稷，使繼舊好，唯是先君之敝器、土地不敢愛。子又不許，請收合餘燼，",
                    "zhushu": "燼，火餘木。泯，彌忍切。好，呼報切。合，如字，一音閤。燼，似刃切。"
                },
                {
                    "paragraph": "背城借一。",
                    "zhushu": "欲於城下復借一戰。背，音佩。復，扶又切。"
                },
                {
                    "paragraph": "敝邑之幸，亦云從也；況其不幸，敢不唯命是聽？”",
                    "zhushu": "言完全之時，尚不敢違晉，今若不幸，則從命。"
                },
                {
                    "paragraph": "魯、衛諫曰：“齊疾我矣，",
                    "zhushu": "諫卻克也。"
                },
                {
                    "paragraph": "其死亡者，皆親暱也。子若不許，讎我必甚。唯子則又何求？子得其國寳，",
                    "zhushu": "謂甗、磬。暱，女乙切。"
                },
                {
                    "paragraph": "我亦得地，",
                    "zhushu": "齊歸所侵"
                },
                {
                    "paragraph": "而紓於難，",
                    "zhushu": "齊服則難緩。紓，音舒，緩也；一音直吕切。難，乃旦切。注同。"
                },
                {
                    "paragraph": "其榮多矣。齊、晉亦唯天所授，豈必晉？”晉人許之。對曰：“羣臣帥賦輿",
                    "zhushu": "賦輿，猶兵車。"
                },
                {
                    "paragraph": "以爲魯、衛請，若苟有以藉口而復於寡君，",
                    "zhushu": "藉，薦。復，白也。爲，于僞切。藉，在夜切。注同。"
                },
                {
                    "paragraph": "君之惠也。敢不唯命是聽。”禽鄭自師逆公。",
                    "zhushu": "禽鄭，魯大夫。歸逆公。㑹晉師。"
                },
                {
                    "paragraph": "秋七月，晉師及齊國佐盟于爰婁，使齊人歸我汶陽之田。公㑹晉師于上鄍，",
                    "zhushu": "上鄍，地闕。公㑹晉師不書，史闕。鄍，覓經切。"
                },
                {
                    "paragraph": "賜三帥先路三命之服，",
                    "zhushu": "三帥，郤克、士爕、欒書。已甞受王先路之賜，今改而易新，并此車所建、所服之物。帥，所𩔖切。注及下同。"
                },
                {
                    "paragraph": "司馬、司空、輿帥、𠋫正、亞旅皆受一命之服。",
                    "zhushu": "晉司馬、司空皆大夫，輿帥主兵車，𠋫正，主斥𠋫，亞旅亦大夫也。皆魯侯賜。"
                },
                {
                    "paragraph": "○八月，宋文公卒。始厚葬，用蜃炭，益車馬，始用殉。",
                    "zhushu": "燒蛤爲炭以瘞壙，多埋車馬，用人從葬。蜃，市忍切，蛤也。炭，吐旦切。殉，似俊切。蛤，古荅切。瘗，於例切。曠，苦晃切，一音曠。"
                },
                {
                    "paragraph": "重器備，",
                    "zhushu": "重，猶多也。重，直恭切。注同。"
                },
                {
                    "paragraph": "椁有四阿，棺有翰檜。",
                    "zhushu": "四阿，四注椁也。翰，旁飾。檜，上飾。皆王禮。椁，音郭。翰，戸旦切，一音韓。檜，古外切。徐音㑹。"
                },
                {
                    "paragraph": "君子謂：“華元、樂舉於是乎不臣。臣，治煩去惑者也，是以伏死而爭。今二子者，君生則縱其惑，",
                    "zhushu": "謂文十八年殺母弟須。去，起吕切。下去之同。爭，爭鬬之爭。"
                },
                {
                    "paragraph": "死又益其侈，是棄君於惡也，何臣之爲？”",
                    "zhushu": "若言何用爲臣。侈，昌氏切，又式氏切。"
                },
                {
                    "paragraph": "○九月，衛穆公卒。晉三子自役弔焉，哭於大門之外。",
                    "zhushu": "師還過衛，故因弔之。未復命，故不敢成禮。過，古禾切，又古卧切。"
                },
                {
                    "paragraph": "衛人逆之，",
                    "zhushu": "逆於門外，設喪位。"
                },
                {
                    "paragraph": "婦人哭於門内，",
                    "zhushu": "喪位，婦人哭於堂。賔在門外，故移在門内。"
                },
                {
                    "paragraph": "送亦如之。遂常以葬。",
                    "zhushu": "至葬，行此禮。"
                },
                {
                    "paragraph": "○楚之討陳夏氏也，",
                    "zhushu": "在宣十一年。夏，戸雅切。下同。"
                },
                {
                    "paragraph": "莊王欲納夏姫。申公巫臣曰：“不可。君召諸侯，以討罪也。今納夏姫，貪其色也。貪色爲淫，淫爲大罰。周書曰：“明德愼罰，",
                    "zhushu": "周書康誥："
                },
                {
                    "paragraph": "文王所以造周也。”明德，務崇之之謂也；愼罰，務去之之謂也。若興諸侯以取大罰，非愼之也。君其圖之！”王乃止。子反欲取之，巫臣曰：“是不祥人也。是天子蠻",
                    "zhushu": "子蠻，鄭靈公，夏姬之兄，殺死無後。殺，申志切。下“丈殺靈侯”同。"
                },
                {
                    "paragraph": "敎御叔",
                    "zhushu": "御叔，夏姬之夫，亦早死。御，魚據切。"
                },
                {
                    "paragraph": "殺靈侯，",
                    "zhushu": "陳靈公。"
                },
                {
                    "paragraph": "戮夏南，",
                    "zhushu": "夏姬子徴舒。"
                },
                {
                    "paragraph": "出孔、儀，",
                    "zhushu": "孔寧、儀行父。"
                },
                {
                    "paragraph": "喪陳國，",
                    "zhushu": "楚滅陳。喪，息浪切。下注“而喪”同。"
                },
                {
                    "paragraph": "何不祥如是？人生實難，其有不獲死乎？",
                    "zhushu": "言死易得，無爲取夏姬，召速之。易，以䜴切。"
                },
                {
                    "paragraph": "天下多美婦人，何必是？”子反乃止。王以子連君襄老。襄老死於邲，不獲其尸。",
                    "zhushu": "邲戰在宣十二年。"
                },
                {
                    "paragraph": "其子黒要烝焉。",
                    "zhushu": "黒要，襄老子。要，一遥切。烝，之承切。"
                },
                {
                    "paragraph": "巫臣使道焉，曰：“歸，吾聘女。”",
                    "zhushu": "道夏姬使歸鄭。道，音導，注同。聘，匹政切。女，音汝。"
                },
                {
                    "paragraph": "又使自鄭召之，曰：“尸可得也，",
                    "zhushu": "襄老尸"
                },
                {
                    "paragraph": "必來逆之。”姬以告王，王問諸屈巫，",
                    "zhushu": "屈巫，巫臣。屈，居勿切。"
                },
                {
                    "paragraph": "對曰：“其信。知罃之父，成公之嬖也，而中行伯之季弟也，",
                    "zhushu": "知罃父，苟首也。中行伯，荀林父也。邲之戰，楚人囚知罃。知，音智。罃，於耕切。"
                },
                {
                    "paragraph": "新佐中軍，而善鄭皇戍，甚愛此子。",
                    "zhushu": "愛知罃也。"
                },
                {
                    "paragraph": "其必因鄭而歸王子與襄老之尸以求之。",
                    "zhushu": "王子，楚公子榖臣也。邲之戰，荀首囚之。"
                },
                {
                    "paragraph": "鄭人懼於邲之役，而欲求媚於晉，其必許之。”王遣夏姫歸。將行，謂送者曰：“不得尸，吾不反矣。”巫臣聘諸鄭，鄭伯許之。",
                    "zhushu": "聘夏姫。"
                },
                {
                    "paragraph": "及共，王即位，將爲陽橋之役，",
                    "zhushu": "楚伐魯，至陽橋，在北年冬。共，音恭。"
                },
                {
                    "paragraph": "使屈巫聘于齊，且告師期。巫臣盡室以行。",
                    "zhushu": "室家盡去。"
                },
                {
                    "paragraph": "申叔跪從其父，將適郢，遇之，",
                    "zhushu": "叔跪，申叔時之子。跪，其委切，一音居委切。從，才用切。郢，以井切，又以政切。"
                },
                {
                    "paragraph": "曰：“異哉！夫子有三軍之懼，而又有桑中之喜，宜將𥨸妻以逃者也。”",
                    "zhushu": "桑中，衛風，淫奔之詩。"
                },
                {
                    "paragraph": "及鄭，使介反幣，而以夏姫行。",
                    "zhushu": "介，副也。幣，聘物。介，音界。"
                },
                {
                    "paragraph": "將奔齊，齊師新敗，曰：“吾不處不勝之國。”遂奔晉，而因郤至",
                    "zhushu": "至，郤克族子。"
                },
                {
                    "paragraph": "以臣於晉。晉人使爲邢大夫。",
                    "zhushu": "邢，晉邑。邢，音刑。"
                },
                {
                    "paragraph": "子反請以重幣錮之，",
                    "zhushu": "禁錮勿令仕。錮，音固。令，力呈切。"
                },
                {
                    "paragraph": "王曰：“止。其自爲謀也，則過矣。其爲吾先君謀也，則忠。忠，社稷之固也，所蓋多矣。",
                    "zhushu": "蓋，覆也。上爲于僞切。父，如字。下爲，于僞切。"
                },
                {
                    "paragraph": "且彼若能利國家，雖重幣，晉將可乎？",
                    "zhushu": "言不許。"
                },
                {
                    "paragraph": "若無益於晉，晉將棄之，何勞錮焉？”",
                    "zhushu": "爲七年楚滅巫臣族，晉南通具張仁。"
                },
                {
                    "paragraph": "○晉師歸，范文子後入。武子曰：“無爲吾望爾也乎？”",
                    "zhushu": "武子，士㑹，文子之父。"
                },
                {
                    "paragraph": "對曰：“師有功，國人喜以逆之。先入，必屬耳目焉，是代帥受名也，故不敢。”武子曰：“吾知免矣。”",
                    "zhushu": "知其不益已禍。屬，章欲切。後同。帥，所𩔖切。下注稱帥、軍帥、將帥同。“吾知”，一本無知字。"
                },
                {
                    "paragraph": "郤伯見，公曰：“子之力也夫！”對曰：“君之訓也，二三子之力也，臣何力之有焉？”",
                    "zhushu": "郤伯，郤克。見，賢遍切。下同。夫，音扶。"
                },
                {
                    "paragraph": "范叔見，勞之如郤伯，對曰：“庚所命也，克之制也，爕何力之有焉？”",
                    "zhushu": "荀庚將上軍，時不出，范文子上軍佐，代行，故稱帥以讓。勞，力報切。將，子匠切。下同。"
                },
                {
                    "paragraph": "欒伯見，公亦如之，對曰：“爕之詔也，士用命也，書何力之有焉？”",
                    "zhushu": "詔，告也。欒書下軍帥，故推功上軍。傳言晉將帥克讓，所以能勝齊。"
                },
                {
                    "paragraph": "○宣公使求好于楚。莊王卒，宣公薨，不克作好。",
                    "zhushu": "在宣十八年。好，呼報切。下同。"
                },
                {
                    "paragraph": "公即位，受盟于晉，",
                    "zhushu": "元年，盟赤𣗥，"
                },
                {
                    "paragraph": "㑹晉伐齊。衛人不行使于楚，",
                    "zhushu": "不聘楚。使，所吏切。"
                },
                {
                    "paragraph": "而亦受盟于晉，從於伐齊。故楚令尹子重爲陽橋之役以救齊。將起師，子重曰：“君弱，",
                    "zhushu": "傳曰：寡人生十年而喪先君，共王即位，至是三年，蓋年十二三矣。"
                },
                {
                    "paragraph": "羣臣不如先大夫，師衆而後可。詩曰：“濟濟多士，文王以寧。”",
                    "zhushu": "詩大雅。言文王以衆士安。濟，子禮切。"
                },
                {
                    "paragraph": "夫文王猶用衆，況吾儕乎？",
                    "zhushu": "儕，等。儕，仕皆切。"
                },
                {
                    "paragraph": "且先君莊王屬之曰：“無德以及逺方，莫如惠恤其民而善用之。”乃大戸，",
                    "zhushu": "閱民戸口。閱，音恱。"
                },
                {
                    "paragraph": "已責，",
                    "zhushu": "棄逋，責逋，𥙷呉切。"
                },
                {
                    "paragraph": "逮鰥，",
                    "zhushu": "施及老鰥。鰥，古頑切。施，始豉切。"
                },
                {
                    "paragraph": "救乏，赦罪。悉師，王卒盡行。彭名御戎，蔡景公爲左，許靈公爲右。",
                    "zhushu": "王卒盡行，故王戎車亦行。雖無楚王，令二君當左右之位。卒，子忽切。注同。令，力呈切。"
                },
                {
                    "paragraph": "二君弱，皆強冠之。",
                    "zhushu": ""
                },
                {
                    "paragraph": "冬，楚師侵衛，遂侵我，師于蜀。",
                    "zhushu": "公賂之而退，故不書侵。強，其丈切。冠，古亂切。"
                },
                {
                    "paragraph": "使臧孫往，",
                    "zhushu": "臧孫，宣叔也。"
                },
                {
                    "paragraph": "辭曰：“楚逺而乆，固將退矣。無功而受名，臣不敢。”",
                    "zhushu": "不敢虚受退楚名。"
                },
                {
                    "paragraph": "楚侵及陽橋，",
                    "zhushu": "陽橋，魯地。"
                },
                {
                    "paragraph": "孟孫請往賂之，",
                    "zhushu": "楚侵遂深，故孟孫請以賂往。孟孫，獻子也。"
                },
                {
                    "paragraph": "以執斵、執鍼、織紝，",
                    "zhushu": "執斵，匠人。執鍼，女工。織紝，織繒布者。斲，竹角切。鍼，之林切。紝，女金切；徐，而鴆切。"
                },
                {
                    "paragraph": "皆百人，公衡爲質，",
                    "zhushu": "公衡，成公子。質，音致。"
                },
                {
                    "paragraph": "以請盟。楚人許平。",
                    "zhushu": ""
                },
                {
                    "paragraph": "十一月，公及楚公子嬰齊、蔡侯、許男、秦右大夫說、宋華元、陳公孫寧、衛孫良夫、鄭公子去疾及齊國之大夫盟于蜀。",
                    "zhushu": "齊大夫不書其名，非卿也。說，音恱。去，起吕切。"
                },
                {
                    "paragraph": "卿不書，匱盟也。於是乎畏晉而竊與楚盟，故曰匱盟。",
                    "zhushu": "匱，乏也。"
                },
                {
                    "paragraph": "蔡侯、許男不書，乗楚車也，謂之失位。",
                    "zhushu": "乗楚王車爲左右，則失位也。卿不書，則稱人。諸侯不書，皆不見經，君臣之别。見，賢遍切。别，彼列切。"
                },
                {
                    "paragraph": "君子曰：“位其不可不愼也乎！蔡、許之君，一失其位，不得列於諸侯，況其下乎？詩曰：“不解于位，民之攸墍。”",
                    "zhushu": "詩大雅。言在上者勤正其位，則國安而民息也。悠，所也。墍，息也。解，佳賣切。墍，許器切。"
                },
                {
                    "paragraph": "其是之謂矣。”",
                    "zhushu": ""
                },
                {
                    "paragraph": "楚師及宋，公衡逃歸。臧宣叔曰：“衡父不忍數年之不宴，",
                    "zhushu": "宴，樂也。數，所主切。樂，音浴。"
                },
                {
                    "paragraph": "以棄魯國，國將若之何？誰居？後之人必有任是夫！國棄矣。”",
                    "zhushu": "居，辭也。言後人必有當此患。居，音基。任，音壬。夫，音扶。"
                },
                {
                    "paragraph": "是行也，晉辟楚，畏其衆也。君子曰：“衆之不可以已也。大夫爲政，猶以衆克，況明君而善用其衆乎？大誓所謂“商兆民離，周十人同”者，衆也。",
                    "zhushu": "大誓，周書。萬億曰兆。民離則弱，合則成衆。言殷以散亡，周以衆興。"
                },
                {
                    "paragraph": "○晉侯使鞏朔獻齊捷于周，王弗見，使單襄公辭焉，曰：“蠻夷戎狄，不式王命，",
                    "zhushu": "式，用也。捷，在妾切。"
                },
                {
                    "paragraph": "淫湎毀常，王命伐之，則有獻捷，王親受而勞之，所以懲不敬、勸有功也。兄弟甥舅，侵敗王略，",
                    "zhushu": "兄弟，同姓國。甥舅，異姓國。略，經略法度。湎，面善切。勞，力報切。敗，必邁切。"
                },
                {
                    "paragraph": "王命伐之，告事而已，不獻其功，所以敬親暱、",
                    "zhushu": "告伐事而不獻囚俘，暱，女乙切。"
                },
                {
                    "paragraph": "禁淫慝也。",
                    "zhushu": "涇慝爲虣，掠百姓取囚俘也。慝，他得切。“虣”，本又作“暴”，薄報切。掠，音亮。"
                },
                {
                    "paragraph": "今叔父克遂，有功于齊，",
                    "zhushu": "克，能也。"
                },
                {
                    "paragraph": "而不使命卿鎭撫王室，所使來撫余一人，而鞏伯實來，未有職司於王室，",
                    "zhushu": "鞏朔，上軍大夫，非命卿。名位不達於王室。"
                },
                {
                    "paragraph": "又奸先王之禮，",
                    "zhushu": "謂獻齊捷。奸，音于。"
                },
                {
                    "paragraph": "余雖欲於鞏伯，",
                    "zhushu": "欲受其獻。"
                },
                {
                    "paragraph": "其敢廢舊典以忝叔父？夫齊，舅之國也，而大師之後也，",
                    "zhushu": "齊世與周昏，故曰甥舅。大，音泰。"
                },
                {
                    "paragraph": "寧不亦淫從其欲以怒叔父，抑豈不可諫誨？”士莊伯不能對。",
                    "zhushu": "莊伯，鞏朔。從，子用切，本亦作縱。"
                },
                {
                    "paragraph": "王使委於三吏，",
                    "zhushu": "委，屬也。三吏，三公也。陸云：天子之吏也。"
                },
                {
                    "paragraph": "禮之如侯伯克敵使大夫告慶之禮，降於卿禮一等。王以鞏伯宴，而私賄之。使相告之曰：“非禮也，勿籍。”",
                    "zhushu": "相，相禮者。籍，書也。王畏晉，故私宴賄以慰鞏朔。相，息亮切，注同。",
                    "type": 2
                },
                {
                    "paragraph": "經三年，春，王正月，公㑹晉侯、宋公、衛侯、曹伯伐鄭。",
                    "zhushu": "宋、衛未葬，而稱爵以接鄰國，非禮也。"
                },
                {
                    "paragraph": "○辛亥，葬衛穆公。",
                    "zhushu": "無傳。"
                },
                {
                    "paragraph": "○二月，公至自伐鄭。",
                    "zhushu": "無傳。"
                },
                {
                    "paragraph": "○甲子，新宫災，三日哭。",
                    "zhushu": "無傳。三年喪畢，宣公神主新入廟，故謂之新宫。書“三日哭”，善得禮。宗廟，親之神靈所馮居，而遇災，故哀而哭之。馮，皮氷切。"
                },
                {
                    "paragraph": "○乙亥，葬宋文公。",
                    "zhushu": "無傳。七月而葬，緩。"
                },
                {
                    "paragraph": "○夏，公如晉。○鄭公子去疾帥師伐許。○公至自晉。",
                    "zhushu": "無傳。"
                },
                {
                    "paragraph": "○秋，叔孫僑如帥師圍𣗥。",
                    "zhushu": "𣗥，汶陽田之邑，在濟北蛇丘縣。蛇，以支切，一音如宇。"
                },
                {
                    "paragraph": "○大雩。",
                    "zhushu": "無傳。以過時書。"
                },
                {
                    "paragraph": "○晉郤克、衛孫良夫伐廧咎如。",
                    "zhushu": "赤狄别種。廧，在良切。咎，古刀切。種，章勇切。"
                },
                {
                    "paragraph": "○冬，十有一月，晉侯使荀庚來聘。○衛侯使孫良夫來聘。○丙午，及荀庚盟。○丁未，及孫良夫盟。",
                    "zhushu": "先晉後衛，尊霸主。"
                },
                {
                    "paragraph": "○鄭伐許。",
                    "zhushu": "無傳。不書將帥，告辭略。將，子匠切。帥，所𩔖切。",
                    "type": 2
                },
                {
                    "paragraph": "傳三年，春，諸侯伐鄭，次于伯牛，討邲之役也。",
                    "zhushu": "伯牛，鄭地。邲役在宣十二年。"
                },
                {
                    "paragraph": "遂東侵鄭。",
                    "zhushu": "晉潜軍深入，"
                },
                {
                    "paragraph": "鄭公子偃帥師禦之，",
                    "zhushu": "偃，穆公子。"
                },
                {
                    "paragraph": "使東鄙覆諸鄤，",
                    "zhushu": "覆，伏兵也。覆，扶又切。注同。鄤，亡𡊮切，又莫干切，徐武旦切，一音萬。"
                },
                {
                    "paragraph": "敗諸丘輿。",
                    "zhushu": "鄤、丘輿，皆鄭地。晉偏軍爲鄭所敗，故不書。"
                },
                {
                    "paragraph": "皇戍如楚獻捷。○夏，公如晉，拜汶陽之田。",
                    "zhushu": "前年，晉使齊歸魯汶陽田故。"
                },
                {
                    "paragraph": "○許恃楚而不事鄭，鄭子良伐許。○晉人歸公子榖臣與連尹襄老之尸于楚，以求知罃。",
                    "zhushu": "邲之戰，楚獲知罃。"
                },
                {
                    "paragraph": "於是荀首佐中軍矣，",
                    "zhushu": "荀首，知罃父。"
                },
                {
                    "paragraph": "故楚人許之。王送知罃，曰：“子其怨我乎？”對曰：“二國治戎，臣不才，不勝其任，以爲俘馘。執事不以釁鼓，",
                    "zhushu": "以血塗鼔爲釁鼔。勝，音升，下注同。俘，芳夫切。馘，古獲切。釁，許覲切。"
                },
                {
                    "paragraph": "使歸即戮，君之惠也。臣實不才，又誰敢怨？”王曰：“然則德我乎？”對曰：“二國圖其社稷，而求紓其民，",
                    "zhushu": "紓，緩也。紓，音舒。"
                },
                {
                    "paragraph": "各懲其忿，以相宥也。",
                    "zhushu": "宥，赦也。懲，直升切。宥，音又。"
                },
                {
                    "paragraph": "兩釋纍囚，以成其好。",
                    "zhushu": "纍，繁也。纍，力誰切。好，呼報切。下同。"
                },
                {
                    "paragraph": "二國有好，臣不與及，其誰敢德？”",
                    "zhushu": "言二國本不爲已。與，音預。爲，于僞切。"
                },
                {
                    "paragraph": "王曰：“子歸，何以報我？”對曰：“臣不任受怨，君亦不任受德。無怨無德，不知所報。”王曰：“雖然，必告不榖。”對曰：“以君之靈，纍臣得歸骨於晉，寡君之以爲戮，死且不朽。",
                    "zhushu": "戮其不勝任。任，音壬，下“亦不任”同。"
                },
                {
                    "paragraph": "若從君之惠而免之，以賜君之外臣首，",
                    "zhushu": "稱於異國君曰外臣"
                },
                {
                    "paragraph": "首其請於寡君，而以戮於宗，亦死且不朽。若不獲命，",
                    "zhushu": "君不許戮。"
                },
                {
                    "paragraph": "而使嗣宗職，",
                    "zhushu": "嗣其祖宗之位職。"
                },
                {
                    "paragraph": "次及於事，而帥偏師以脩封疆，雖遇執事，",
                    "zhushu": "遇楚將帥。疆，居良切。"
                },
                {
                    "paragraph": "其弗敢違。",
                    "zhushu": "違，辟也。"
                },
                {
                    "paragraph": "其竭力致死，無有二心，以盡臣禮，所以報也。”王曰：“晉未可與爭。”重爲之禮而歸之。○秋，叔孫僑如圍𣗥，取汶陽之田。𣗥不服，故圍之。",
                    "zhushu": "僑如，叔孫得臣子。"
                },
                {
                    "paragraph": "○晉郤克、衛孫良夫伐廧如，討赤狄之餘焉。",
                    "zhushu": "宣十五年，晉滅赤狄潞氏，其餘民散入廧咎如，故咎之。"
                },
                {
                    "paragraph": "廧咎如潰，上失民也。",
                    "zhushu": "此傳釋經之文，而經無“廧咎如潰”，蓋經闕此四字。潰，戸内切。"
                },
                {
                    "paragraph": "○冬十一月，晉侯使荀庚來聘，且㝷盟。",
                    "zhushu": "㝷元年赤𣗥盟。荀庚，林父之子。"
                },
                {
                    "paragraph": "衛侯使孫良夫來聘，且㝷盟。",
                    "zhushu": "㝷宣七年盟。"
                },
                {
                    "paragraph": "公問諸臧宣叔曰：“仲行伯之於晉也，其位在三。",
                    "zhushu": "下卿；"
                },
                {
                    "paragraph": "孫子之於衛也，位爲上卿。將誰先？”對曰：“次國之上卿，當大國之中，中當其下，下當其上大夫。",
                    "zhushu": "降一等。"
                },
                {
                    "paragraph": "小國之上卿，當大國之下卿，中當其上大夫，下當其下大夫。",
                    "zhushu": "降大國二等。"
                },
                {
                    "paragraph": "上下如是，古之制也。",
                    "zhushu": "古制，公爲大國，侯、伯爲次國，子、男爲小國。"
                },
                {
                    "paragraph": "衛在晉，不得爲次國。",
                    "zhushu": "春秋時以強弱爲大小，故衛雖侯爵，猶爲小國。"
                },
                {
                    "paragraph": "晉爲盟主，其將先之。”",
                    "zhushu": "計等則二人位敵，以盟主故先晉。"
                },
                {
                    "paragraph": "丙午，盟晉，丁未，盟衛，禮也。○十二月甲戍，晉作六軍。",
                    "zhushu": "爲六軍，僣王也。萬二千五百人爲軍。僣，子念切。"
                },
                {
                    "paragraph": "韓厥、趙括、鞏朔、韓穿、荀騅、趙旃皆爲卿，賞鞌之功也。",
                    "zhushu": "韓厥爲新中軍，趙括佐之。鞏朔爲新上軍，韓穿佐之。荀騅爲新下軍，趙旃佐之。晉舊自有三軍，今増此，故爲六軍。騅音佳。"
                },
                {
                    "paragraph": "○齊侯朝于晉，將授玉。",
                    "zhushu": "行朝禮。"
                },
                {
                    "paragraph": "郤克趨進曰：“此行也，君爲婦人之𥬇辱也，寡君未之敢任。”",
                    "zhushu": "言齊侯之來，以謝婦人之𥬇，非爲脩好，故云晉君不任當此惠。爲，于僞切，及下“爲兩君”同。任音壬。"
                },
                {
                    "paragraph": "晉侯享齊侯，齊侯視韓厥。韓厥曰：“君知厥也乎？”齊侯曰：“服改矣。”",
                    "zhushu": "戎、朝異服也。言服改，明識其人。"
                },
                {
                    "paragraph": "韓厥登，舉爵曰：“臣之不敢愛死，爲兩君之在此堂也。”○荀罃之在楚也，鄭賈人有將寘諸禇中以出。旣謀之，未行，而楚人歸之。賈人如晉，荀罃善視之如實。出已，賈人曰：“吾無其功，敢有其實乎？吾小人，不可以厚誣君子。”遂適齊。",
                    "zhushu": "傳言知罃之賢。賈，音古，下同。寘，之䜴切。褚，中吕切。",
                    "type": 2
                },
                {
                    "paragraph": "經四年，春，宋公使華元來聘。○三月，壬申，鄭伯堅卒。",
                    "zhushu": "無傳。二年大夫盟于蜀。壬申，二月二十八日。"
                },
                {
                    "paragraph": "○𣏌伯來朝。○夏，四月，甲寅，臧孫許卒。",
                    "zhushu": "無傳。"
                },
                {
                    "paragraph": "○公如晉。○葬鄭襄公。",
                    "zhushu": "無傳。"
                },
                {
                    "paragraph": "○秋，公至自晉。○冬，城鄆。",
                    "zhushu": "無傳。公欲叛晉，故城而爲備。鄆，音運。"
                },
                {
                    "paragraph": "○鄭伯伐許。",
                    "zhushu": "",
                    "type": 2
                },
                {
                    "paragraph": "傳四年，春，宋華元來聘，通嗣君也。",
                    "zhushu": "宋共公即位。共，音恭。"
                },
                {
                    "paragraph": "○𣏌伯來朝，歸叔姫故也。",
                    "zhushu": "將出叔姬，先脩禮朝魯，言其故。"
                },
                {
                    "paragraph": "○夏，公如晉。晉侯見公，不敬。季文子曰：“晉侯必不免。",
                    "zhushu": "言將不能壽終也。後十年陷厠而死。"
                },
                {
                    "paragraph": "詩曰：“敬之敬之，天惟顯思，命不易哉。”",
                    "zhushu": "詩頌。言天道顯明，受其命甚難，不可不敬以奉之。易，以䜴切。"
                },
                {
                    "paragraph": "夫晉侯之命在諸侯矣，可不敬乎？”",
                    "zhushu": "敬諸侯則得天命。"
                },
                {
                    "paragraph": "秋，公至自晉，欲求成于楚而叛晉。季文子曰：“不可。晉雖無道，未可叛也。國大臣睦，而邇於我，",
                    "zhushu": "邇，近也。"
                },
                {
                    "paragraph": "諸侯聽焉，未可以貳。",
                    "zhushu": "聽，服也。"
                },
                {
                    "paragraph": "史佚之志有之，",
                    "zhushu": "周文王大史。大，音泰。"
                },
                {
                    "paragraph": "曰：“非我族𩔖，其心必異。”楚雖大，非吾族也，",
                    "zhushu": "與魯異姓。"
                },
                {
                    "paragraph": "其肯字我乎？”公乃止。",
                    "zhushu": "字，愛也。"
                },
                {
                    "paragraph": "○冬，十一月，鄭公孫申帥師疆許田，",
                    "zhushu": "前年鄭伐許，侵其田，今正其界。疆，居良切。"
                },
                {
                    "paragraph": "許人敗諸展陂。鄭伯伐許，取鉏任、泠敦之田。",
                    "zhushu": "展陂，亦許地。陂，彼皮切。鉏，仕居切。任，音壬。泠，力丁切。"
                },
                {
                    "paragraph": "晉欒書將中軍，",
                    "zhushu": "代郤克。將，子匠切。"
                },
                {
                    "paragraph": "荀首佐之，士爕佐上軍，以救許伐鄭，取汜、祭。",
                    "zhushu": "汜、祭，鄭地，成皐縣東有汜水。汜音凡，注同，或音祀。祭，側介切。"
                },
                {
                    "paragraph": "楚子反救鄭。鄭伯與許男訟焉，",
                    "zhushu": "於子反前，爭曲直。"
                },
                {
                    "paragraph": "皇戍攝鄭伯之辭。",
                    "zhushu": "代之對。"
                },
                {
                    "paragraph": "子反不能決也，曰：“君若辱在寡君，寡君與其二三臣共聽兩君之所欲，成其可知也。",
                    "zhushu": "欲使自屈在楚子前決之。"
                },
                {
                    "paragraph": "不然，側不足以知二國之成。”",
                    "zhushu": "側，子反名。爲明年許愬鄭於楚張本。愬音素。"
                },
                {
                    "paragraph": "○晉趙嬰通于趙莊姫。",
                    "zhushu": "趙嬰，趙盾弟。莊姬，趙朔妻。朔，盾之子。",
                    "type": 2
                },
                {
                    "paragraph": "經五年，春，王正月，𣏌叔姫來歸。",
                    "zhushu": "出也。傳在前年。"
                },
                {
                    "paragraph": "○仲孫蔑如宋。○夏，叔孫僑如㑹晉荀首于榖。",
                    "zhushu": "榖，齊地。"
                },
                {
                    "paragraph": "○梁山崩。",
                    "zhushu": "記異也。梁山在馮翊夏陽縣北。"
                },
                {
                    "paragraph": "○秋，大水。",
                    "zhushu": "無傳。"
                },
                {
                    "paragraph": "○冬，十有一月，己酉，天王崩。○十有二月，己丑，公㑹晉侯、齊侯、宋公、衛侯、鄭伯、曹伯、邾子、杞伯，同盟于蟲牢。",
                    "zhushu": "蟲牢，鄭地。陳留封丘縣北有桐牢。",
                    "type": 2
                },
                {
                    "paragraph": "傳五年，春，原、屏放諸齊。",
                    "zhushu": "放趙嬰也。原同、屏季，嬰之兄。屏，歩丁切。"
                },
                {
                    "paragraph": "嬰曰：“我在，故欒氏不作。我云：“吾二昆其憂哉！”且人各有能有不能，",
                    "zhushu": "言己雖淫而能。今莊姫護趙氏，令，力丁切。"
                },
                {
                    "paragraph": "舎我何害？”弗聽。",
                    "zhushu": ""
                },
                {
                    "paragraph": "嬰夢天使謂己：“祭余，余福女。”使問諸士貞伯，貞伯曰：“不識也。”旣而告其人",
                    "zhushu": "自告。貞伯從人舎，音捨，又音赦。聽，吐丁切。女，音汝。従，才用切。"
                },
                {
                    "paragraph": "曰：“神福仁而禍淫，淫而無罰，福也。祭，其得亡乎？”",
                    "zhushu": "以得放遣爲福。"
                },
                {
                    "paragraph": "祭之，之明日而亡。",
                    "zhushu": "爲八年晉殺趙同、趙括傳。"
                },
                {
                    "paragraph": "○孟獻子如宋，報華元也。",
                    "zhushu": "前年宋華元來聘。"
                },
                {
                    "paragraph": "○夏，晉荀首如齊逆女，故宣伯餫諸榖。",
                    "zhushu": "野饋曰餫。運糧饋之，敬大國也。餫，音鄆。饋，其媿切。"
                },
                {
                    "paragraph": "○梁山崩，晉侯以傳召伯宗。",
                    "zhushu": "傳，驛。傳，中戀切。注及下同。驛，音亦。"
                },
                {
                    "paragraph": "伯宗辟重，曰：“辟傳！”",
                    "zhushu": "重載之車。上辟，匹亦切；徐，甫赤切，本又作僻。下辟，音避。"
                },
                {
                    "paragraph": "重人曰：“待我，不如捷之速也。”",
                    "zhushu": "捷邪出。捷，在妾切。邪，似嗟切。"
                },
                {
                    "paragraph": "問其所，曰：“絳人也。”問絳事焉，曰：“梁山崩，將召伯宗謀之。”問：“將若之何？”曰：“山有朽壤而崩，可若何？國主山川，",
                    "zhushu": "主，謂所主祭。絳，古巷切。壤，如大切。"
                },
                {
                    "paragraph": "故山崩川竭，君爲之不舉，",
                    "zhushu": "去盛饌。爲，于僞切。去，起吕切。饌，仕戀切。"
                },
                {
                    "paragraph": "降服，",
                    "zhushu": "損盛服。"
                },
                {
                    "paragraph": "乗縵，",
                    "zhushu": "車無文。縵，武旦切，又莫半切。"
                },
                {
                    "paragraph": "徹樂，",
                    "zhushu": "息八音。"
                },
                {
                    "paragraph": "出次，",
                    "zhushu": "舎於郊。"
                },
                {
                    "paragraph": "祝幣，",
                    "zhushu": "陳玉帛。"
                },
                {
                    "paragraph": "史辭，",
                    "zhushu": "自罪責。"
                },
                {
                    "paragraph": "以禮焉。",
                    "zhushu": "禮山川。"
                },
                {
                    "paragraph": "其如此而已。雖伯宗若之何？”伯宗請見之，",
                    "zhushu": "見之於晉君。見，賢遍切。注皆同。"
                },
                {
                    "paragraph": "不可。",
                    "zhushu": "不肯見。"
                },
                {
                    "paragraph": "遂以告，而從之。",
                    "zhushu": "從重人言。"
                },
                {
                    "paragraph": "○許靈公愬鄭伯于楚。",
                    "zhushu": "前此年鄭伐許故。"
                },
                {
                    "paragraph": "六月，鄭悼公如楚訟，不勝。楚人執皇戍及子國。",
                    "zhushu": "以鄭伯不直故也。子國，鄭穆公子。"
                },
                {
                    "paragraph": "故鄭伯歸，使公子偃請成于晉。秋，八月，鄭伯及晉趙同盟于垂𣗥。",
                    "zhushu": "垂𣗥，晉地。"
                },
                {
                    "paragraph": "○宋公子圍龜爲質于楚而還，",
                    "zhushu": "圍龜，文公子。質，音致，下注同。"
                },
                {
                    "paragraph": "華元享之。請鼔譟以出，鼓譟以復入，",
                    "zhushu": "出入輒擊鼔。譟，素報切。復，扶又切，下同。"
                },
                {
                    "paragraph": "曰：“習攻華氏。”宋公殺之。",
                    "zhushu": "蓋宣十五年宋、楚平後，華元使圍龜代己爲質，故怨而欲攻華氏。"
                },
                {
                    "paragraph": "○冬，同盟于蟲牢，鄭服也。",
                    "zhushu": ""
                },
                {
                    "paragraph": "諸侯謀復㑹，宋公使向爲人辭以子靈之難。",
                    "zhushu": "子靈，圍龜也。宋公不欲㑹，以新誅子靈爲辭。爲明年侵宋傳。向，舒亮切。難，乃旦切。一本無“之難”二字。“子靈爲辭”，一本無“爲辭”二字。"
                },
                {
                    "paragraph": "○十一月己酉，定王崩。",
                    "zhushu": "經在蟲牢盟上，傳在下，月倒錯。衆家傳悉無此八字，或衍文。倒，丁老切。",
                    "type": 2
                },
                {
                    "paragraph": "經六年，春，王正月，公至自㑹。",
                    "zhushu": "無傳。"
                },
                {
                    "paragraph": "○二月辛巳，立武宫。",
                    "zhushu": "魯人自鞌之功，至今無患，故築武軍，又作先君武公宫，以告成事，欲以示後丗。"
                },
                {
                    "paragraph": "○取鄟。",
                    "zhushu": "附庸國也。鄟，徐音專，又市臠切。"
                },
                {
                    "paragraph": "○衛孫良夫帥師侵宋。○夏六月，邾子來朝。",
                    "zhushu": "無傳。"
                },
                {
                    "paragraph": "○公孫嬰齊如晉。",
                    "zhushu": "嬰齊，叔𦙝子。"
                },
                {
                    "paragraph": "○壬申，鄭伯費卒。",
                    "zhushu": "前年同盟蟲牢。費，音秘。"
                },
                {
                    "paragraph": "○秋，仲孫蔑、叔孫僑如帥師侵宋。○楚公子嬰齊帥師伐鄭。○冬，季孫行父如晉。○晉欒書帥師救鄭。",
                    "zhushu": "",
                    "type": 2
                },
                {
                    "paragraph": "傳六年，春，鄭伯如晉拜成，",
                    "zhushu": "謝前年再盟。"
                },
                {
                    "paragraph": "子游相，",
                    "zhushu": "子游，公子偃。相，息亮切。下“寗相”同。"
                },
                {
                    "paragraph": "授玉于東楹之東。",
                    "zhushu": "禮，授玉兩楹之間。鄭伯行疾，故東過。"
                },
                {
                    "paragraph": "士貞伯曰：“鄭伯其死乎！自棄也已。視流而行速，不安其位，宜不能乆。”",
                    "zhushu": "視流，不端諦。諦，音帝。"
                },
                {
                    "paragraph": "○二月，季文子以鞌之功立武宫，非禮也。",
                    "zhushu": "宣十二年，潘黨勸楚子立武軍，楚子荅以武有七德，非已所堪。其爲先君宫，告成事而已。今魯𠋣晉之功，又非霸主，而立武宫，故譏之。𠋣，於綺切。"
                },
                {
                    "paragraph": "聽於人以救其難，不可以立武。立武由已，非由人也。",
                    "zhushu": "言請人救難，勝非已功。難，乃旦切。注同。"
                },
                {
                    "paragraph": "○“取鄟”，言易也。",
                    "zhushu": "易，以䜴切。"
                },
                {
                    "paragraph": "○三月，晉伯宗、夏陽說、衛孫良夫、寗相，鄭人、伊、雒之戎、陸渾、蠻氏侵宋，",
                    "zhushu": "夏陽說，晉大夫。蠻氏，戎别種也。河南新城縣東南有蠻城。經准書“衛孫良夫”，獨衛告也。夏，戸雅切。說，音恱。下文注同。渾，戸門切。種，章勇切。"
                },
                {
                    "paragraph": "以其辭㑹也。",
                    "zhushu": "辭㑹，在前年。"
                },
                {
                    "paragraph": "師于鍼，衛人不保。",
                    "zhushu": "不守備。鍼，其廉切，一音針。"
                },
                {
                    "paragraph": "說欲襲衛，曰：“雖不可入，多俘而歸，有罪不及死。”伯宗曰：“不可。衛唯信晉，故師在其郊而不設備。若襲之，是棄信也。雖多衛俘，而晉無信，何以求諸侯？”乃止。師還，衛人登陴。",
                    "zhushu": "聞說謀故。陴，毗支切。"
                },
                {
                    "paragraph": "○晉人謀去故絳，",
                    "zhushu": "晉復命新田爲絳，故謂此故絳。復，扶又切。"
                },
                {
                    "paragraph": "諸大夫皆曰：“必居郇、瑕氏之地，",
                    "zhushu": "郇瑕，古國名，河東解縣西北有郇城。郇，音荀。解，音蟹。"
                },
                {
                    "paragraph": "沃饒而近盬，",
                    "zhushu": "盬，鹽也。猗氏縣鹽池是。近，附近之近。下及注“近寳”皆同。盬，音古。猗，於冝切。"
                },
                {
                    "paragraph": "國利君樂，不可失也。”韓獻子將新中軍，且爲僕大夫。",
                    "zhushu": "兼大僕。樂，音洛，下“謂樂”同。將，子匠切，下注“將軍”同。大，音泰。"
                },
                {
                    "paragraph": "公揖而入，獻子從。公立於寢庭，",
                    "zhushu": "路寢之庭。"
                },
                {
                    "paragraph": "謂獻子曰：“何如？”",
                    "zhushu": "問諸大夫言是非。"
                },
                {
                    "paragraph": "對曰：“不可。郇、瑕氏土薄水淺，",
                    "zhushu": "土薄地下。"
                },
                {
                    "paragraph": "其惡易覯。",
                    "zhushu": "惡，疾𤵜。覯，成也。易，以䜴切，下注同。覯，古豆切。𤵜，勑覲切；本或作疢，同。"
                },
                {
                    "paragraph": "易覯則民愁，民愁則墊隘，",
                    "zhushu": "墊隘，羸困也。墊，丁念切。隘，於賣切。羸，劣僞切。"
                },
                {
                    "paragraph": "於是乎有沉溺重膇之疾。",
                    "zhushu": "沉溺，濕疾。重膇，足腫。溺，刀歷切。膇，治僞切，二音直媿切。腫，章勇切，一音常勇切。"
                },
                {
                    "paragraph": "不如新田，",
                    "zhushu": "今平陽絳邑縣是。"
                },
                {
                    "paragraph": "土厚水深，居之不疾，",
                    "zhushu": "髙燥故。"
                },
                {
                    "paragraph": "有汾、澮以流其惡，",
                    "zhushu": "汾水，出太原，經絳北，西南入河。澮水，出平陽絳縣南，西入汾。惡，垢穢。汾，扶云切。澮，古外切。垢，古口切。"
                },
                {
                    "paragraph": "且民從敎，",
                    "zhushu": "無災患，"
                },
                {
                    "paragraph": "十丗之利也。夫山澤林、盬，國之寳也。國饒，則民驕佚。",
                    "zhushu": "財易致，則民驕侈。佚，音逸。"
                },
                {
                    "paragraph": "近寳，公室乃貧，不可謂樂。”",
                    "zhushu": "近寳，則民不務本。"
                },
                {
                    "paragraph": "公說，從之。夏四月丁丑，晉遷于新田。",
                    "zhushu": "爲季孫如晉傳。說，音恱。"
                },
                {
                    "paragraph": "○六月，鄭悼公卒。",
                    "zhushu": "終士貞伯之言。"
                },
                {
                    "paragraph": "○子叔聲伯如晉，命伐宋。",
                    "zhushu": "晉人命聲伯。"
                },
                {
                    "paragraph": "秋，孟獻子、叔孫宣伯侵宋，晉命也。○楚子重伐鄭，鄭從晉故也。",
                    "zhushu": "前年從晉盟。"
                },
                {
                    "paragraph": "○冬，季文子如晉，賀遷也。○晉欒書救鄭，與楚師遇於繞角。",
                    "zhushu": "繞角，鄭地。"
                },
                {
                    "paragraph": "楚師還，晉師遂侵蔡。楚公子申、公子成以申、息之師救蔡，",
                    "zhushu": "申、息，楚二縣。成，音城。"
                },
                {
                    "paragraph": "禦諸桑隧。",
                    "zhushu": "汝南朗陵縣東有桑里，在上蔡西南。禦，魚吕切。隧，音遂。"
                },
                {
                    "paragraph": "趙同、趙括欲戰，請於武子，武子將許之。",
                    "zhushu": "武子，欒書。"
                },
                {
                    "paragraph": "知莊子、",
                    "zhushu": "荀首，中軍佐。"
                },
                {
                    "paragraph": "范文子、",
                    "zhushu": "士爕，上軍佐。"
                },
                {
                    "paragraph": "韓獻子",
                    "zhushu": "韓厥，新中軍將。"
                },
                {
                    "paragraph": "諫曰：“不可。吾來救鄭，楚師去我，吾遂至於此，",
                    "zhushu": "此蔡地。"
                },
                {
                    "paragraph": "是遷戮也。戮而不已，又怒楚師，戰必不克。",
                    "zhushu": "遷戮不義，怒敵難當，故不克。"
                },
                {
                    "paragraph": "雖克，不令。成師以出，而敗楚之二縣，何榮之有焉？",
                    "zhushu": "六軍悉出，故曰成師。以大勝小，不足爲榮。"
                },
                {
                    "paragraph": "若不能敗，爲辱已甚，不如還也。”乃遂還。",
                    "zhushu": ""
                },
                {
                    "paragraph": "於是軍帥之欲戰者衆。或謂欒武子曰：“聖人與衆同欲，是以濟事。子盍從衆？",
                    "zhushu": "盍，何不也。帥，所𩔖切，下注同。盍，戸臘切。"
                },
                {
                    "paragraph": "子爲大政，",
                    "zhushu": "中軍元帥。"
                },
                {
                    "paragraph": "將酌於民者也。",
                    "zhushu": "酌取民心以爲政。"
                },
                {
                    "paragraph": "子之佐十一人，",
                    "zhushu": "六軍之卿佐。"
                },
                {
                    "paragraph": "其不欲戰者三人而已。",
                    "zhushu": "知、范、韓也。"
                },
                {
                    "paragraph": "欲戰者可謂衆矣。商書曰：“三人占，從二人。”衆故也。”",
                    "zhushu": "商書洪範。"
                },
                {
                    "paragraph": "武子曰：“善鈞，從衆。",
                    "zhushu": "鈞，等也。"
                },
                {
                    "paragraph": "夫善，衆之主也。三卿爲主，可謂衆矣。",
                    "zhushu": "三卿皆晉之賢人。"
                },
                {
                    "paragraph": "從之，不亦可乎？”",
                    "zhushu": "傳善欒書得從衆之義，且爲八年晉侵蔡傳。",
                    "type": 2
                },
                {
                    "paragraph": "經七年，春，王正月，鼷䑕食郊牛角，改卜牛。鼷䑕又食其角，乃免牛。",
                    "zhushu": "無傳。稱牛，未卜日。免，放也。免牛可也。不郊，非禮也。鼷，音𠔃。"
                },
                {
                    "paragraph": "○呉伐郯。",
                    "zhushu": "郯，音談。"
                },
                {
                    "paragraph": "○夏，五月，曹伯來朝。○不郊，猶三望。",
                    "zhushu": "無傳。書不郊，間有事。三望，非禮。"
                },
                {
                    "paragraph": "○秋，楚公子嬰齊帥師伐鄭。○公㑹晉侯、齊侯、宋公、衛侯、曹伯、莒子、邾子、𣏌伯救鄭。○八月，戊辰，同盟于馬陵。",
                    "zhushu": "馬陵，衛地，陽平元城縣東南有地名馬陵。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○呉入州來。",
                    "zhushu": "州來，楚邑，淮南下蔡縣是也。"
                },
                {
                    "paragraph": "○冬，大雩。",
                    "zhushu": "無傳。書過。"
                },
                {
                    "paragraph": "○衛孫林父出奔晉。",
                    "zhushu": "",
                    "type": 2
                },
                {
                    "paragraph": "傳七年，春，呉伐郯，郯成。",
                    "zhushu": ""
                },
                {
                    "paragraph": "季文子曰：“中國不振旅，蠻夷入伐，而莫之或恤，",
                    "zhushu": "振，整也。旅，衆也。"
                },
                {
                    "paragraph": "無弔者也夫！",
                    "zhushu": "言中國不能相愍恤，故夷狄内侵。夫，音扶。"
                },
                {
                    "paragraph": "詩曰：“不弔昊天，亂靡有定。”其此之謂乎！",
                    "zhushu": "詩小雅。刺在上者不能弔愍下民，故號天告亂。昊，戸老切。號，户刀切。"
                },
                {
                    "paragraph": "有上不弔，其誰不受亂？",
                    "zhushu": "上，謂霸主。"
                },
                {
                    "paragraph": "吾亡無日矣。”君子曰：“知懼如是，斯不亡矣。”○鄭子良相成公以如晉，見，且拜師。",
                    "zhushu": "謝前年晉救鄭之師，爲楚伐鄭張本。相，息亮切。見，賢遍切。"
                },
                {
                    "paragraph": "夏，曹宣公來朝。",
                    "zhushu": ""
                },
                {
                    "paragraph": "秋，楚子重伐鄭，師于汜。",
                    "zhushu": "汜，鄭地，在襄城縣南。氾，音凡。"
                },
                {
                    "paragraph": "諸侯救鄭。鄭共仲、侯羽軍楚師，",
                    "zhushu": "二子，鄭大夫。共，音恭。"
                },
                {
                    "paragraph": "囚鄖公鍾儀，獻諸晉。○八月，同盟于馬陵，㝷蟲牢之盟，且莒服故也。",
                    "zhushu": "蟲牢盟在五年。莒本屬齊，齊服，故莒從之。鄖，本亦作“貟”，音云，邑名。"
                },
                {
                    "paragraph": "○晉人以鍾儀歸，囚諸軍府。",
                    "zhushu": "軍藏府也。爲九年晉侯見鍾儀張本。藏，才浪切。"
                },
                {
                    "paragraph": "楚圍宋之役，",
                    "zhushu": "在宣十四年。"
                },
                {
                    "paragraph": "師還，子重請取於申、吕以爲賞田，王許之。",
                    "zhushu": "分申、吕之田以自賞。"
                },
                {
                    "paragraph": "申公巫臣曰：“不可。此申、吕所以邑也，是以爲賦，以御北方。若取之，是無申、吕也，",
                    "zhushu": "言申、吕頼此田成邑耳。不得此田，則無以出兵賦，而二邑壞也。“所邑也”，一本作“所以邑也”。御，魚吕切。"
                },
                {
                    "paragraph": "晉、鄭必至于漢。”王乃止。子重是以怨巫臣。子反欲取夏姬，巫臣止之，遂取以行。子反亦怨之。及共王即位，",
                    "zhushu": "楚共王以魯成公元年即位。共，音恭。"
                },
                {
                    "paragraph": "子重、子反殺巫臣之族子閻、子蕩及清尹弗忌",
                    "zhushu": "皆巫臣之族。閻，音鹽。"
                },
                {
                    "paragraph": "及襄老之子黒要，",
                    "zhushu": "以夏姫故井怨黒要，要，一遥切。"
                },
                {
                    "paragraph": "而分其室。子重取子閻之室，使沈尹與王子罷分子蕩之室，子反取黒要與清尹之室。巫臣自晉遺二子書，",
                    "zhushu": "子重、子反。罷，音皮，下同。遺，唯季切。"
                },
                {
                    "paragraph": "曰：“爾以讒慝貪惏事君，而多殺不辜，余必使爾罷於奔命以死。”",
                    "zhushu": ""
                },
                {
                    "paragraph": "巫臣請使於呉，晉侯許之。呉子壽夢說之。乃通呉于晉，",
                    "zhushu": "壽夢，季札父。慝，他得切。惏，力含切。使，所吏切。夢，莫公切。說，音恱。札，側八切。"
                },
                {
                    "paragraph": "以兩之一卒適呉，舎偏兩之一焉。",
                    "zhushu": "司馬法：百人爲卒，二十五人爲兩。車九乗爲小偏，十五乗爲大偏。蓋留九乗車及一兩二十五人，今呉習之。卒，子忽切。注同。舎，音赦，舊音捨。乗，繩證切。下注同。令，力呈切。"
                },
                {
                    "paragraph": "與其射御，敎呉乗車，敎之戰陳，敎之叛楚。",
                    "zhushu": "前是呉常屬楚。陳，直覲切。"
                },
                {
                    "paragraph": "寘其子狐庸焉，使爲行人於呉。呉始伐楚、伐巢、伐徐，",
                    "zhushu": "巢、徐，楚屬國。寘，之䜴切。"
                },
                {
                    "paragraph": "子重奔命。",
                    "zhushu": "救徐、巢。"
                },
                {
                    "paragraph": "馬陵之㑹，呉入州來，子重自鄭奔命。",
                    "zhushu": "因伐鄭而行。"
                },
                {
                    "paragraph": "子重、子反於是乎一歳七奔命。蠻夷屬於楚者，呉盡取之。是以始大，通呉於上國。",
                    "zhushu": "上國，諸夏。夏，戸雅切。"
                },
                {
                    "paragraph": "衛定公惡孫林父。冬，孫林父出奔晉。",
                    "zhushu": "林父，孫良夫之子。惡，烏路切。"
                },
                {
                    "paragraph": "衛侯如晉，晉反戚焉。",
                    "zhushu": "戚，林父邑。休父出奔，戚隨屬晉。戚，七狄切。",
                    "type": 2
                },
                {
                    "paragraph": "經八年，春，晉侯使韓穿來言汶陽之田，歸之于齊。",
                    "zhushu": "齊服事晉，故晉來語魯，使還二年所取田。語，魚據切。"
                },
                {
                    "paragraph": "○晉欒書帥師侵蔡。○公孫嬰齊如莒。○宋公使華元來聘。○夏，宋公使公孫壽來納幣。",
                    "zhushu": "昏聘不使卿，今華元將命，故特書之。宋公無主昏者，自命之，故稱使也。公孫壽，蕩意諸之父。"
                },
                {
                    "paragraph": "○晉殺其大夫趙同、趙括。",
                    "zhushu": "傳曰：“原、屏，咎之徒也。”明本不以德義自居，冝其見討，故從告辭而稱名。"
                },
                {
                    "paragraph": "○秋，七月，天子使召伯來賜公命。",
                    "zhushu": "諸侯即位，天子賜以命圭，與之合瑞。八年乃來，緩也。天子、天王，王者之通稱。稱，尺證切。"
                },
                {
                    "paragraph": "○冬，十月，癸卯，𣏌叔姫卒。",
                    "zhushu": "前五年來歸者，女旣適人，雖見出弃，猶以成人禮書之。終爲𣏌伯所葬，故稱杞叔姫。"
                },
                {
                    "paragraph": "○晉侯使士爕來聘。○叔孫僑如㑹晉士爕、齊人、邾人伐郯。",
                    "zhushu": "先謀而稱㑹，盟主之命，不同之於列國。"
                },
                {
                    "paragraph": "○衛人來媵。",
                    "zhushu": "古者諸侯取適夫人及左右媵，各有姪娣，皆同姓之國。國三人，凡九女，所以廣繼嗣也。魯將嫁伯姫於宋，故衛來媵之。媵，以證切，又繩證切。適，丁歷切。姪，大結切；字林：丈一切。娣，大計切。",
                    "type": 2
                },
                {
                    "paragraph": "傳八年，春，晉侯使韓穿來言汶陽之田，歸之于齊。季丈子餞之，",
                    "zhushu": "餞，送行飲酒。餞，錢淺切；說文云：送去食也。字林：子扇切；毛詩箋云：祖而舎軷，飲酒於其側曰餞。"
                },
                {
                    "paragraph": "私焉，",
                    "zhushu": "私與之言。"
                },
                {
                    "paragraph": "曰：“大國制義，以爲盟主，是以諸侯懷德畏討，無有貳心。謂汶陽之田，敝邑之舊也，而用師於齊，使歸諸敝邑。",
                    "zhushu": "用師，鞌之戰。"
                },
                {
                    "paragraph": "今有二命，曰：“歸諸齊。”信以行義，義以成命，小國所望而懷也。信不可知，義無所立，四方諸侯，其誰不解體？",
                    "zhushu": "言不復肅敬於晉。復，扶又切。"
                },
                {
                    "paragraph": "詩曰：“女也不爽，士貳其行。士也罔極，二三其德。”",
                    "zhushu": "爽，差也。極，中也。詩衛風。婦人怨丈夫不一其行，喻魯事晉，猶女之不敢過差，而晉有罔極之心，反二三其德。行，下孟切，及注同。差，初賣切，一音初佳切。"
                },
                {
                    "paragraph": "七年之中，一與一奪，二三孰甚焉？士之二三，猶喪妃耦，而況霸主？霸主將德是以，",
                    "zhushu": "以，用也。喪，息浪切。妃，辛配。耦，五口切。"
                },
                {
                    "paragraph": "而二三之，其何以長有諸侯乎？詩曰：“猶之未逺，是用大簡。”",
                    "zhushu": "猶，圖也。簡，諫也。詩大雅。言王者圖事不逺，故用大道諫之。長，音如字，一音丁丈切。"
                },
                {
                    "paragraph": "行父懼晉之不逺猶而失諸侯也，是以敢私言之。”○晉欒書侵蔡，",
                    "zhushu": "六年未得志故。"
                },
                {
                    "paragraph": "遂侵楚，獲申驪。",
                    "zhushu": "申驪，楚大夫。驪，力馳切。"
                },
                {
                    "paragraph": "楚師之還也，",
                    "zhushu": "謂六年遇於繞角時。"
                },
                {
                    "paragraph": "晉侵沈，獲沈子揖初，從知、范、韓也。",
                    "zhushu": "繞角之役，欒書從知莊子、范文子、韓獻子之言，不與楚戰，自是常從其謀，師出有功，故傳善之。沈國，今汝南平與縣。揖，徐音集，又於立切。與，音餘，一音預。"
                },
                {
                    "paragraph": "君子曰：“從善如流，冝哉！",
                    "zhushu": "冝有功也。如流，喻速。"
                },
                {
                    "paragraph": "詩曰：“愷悌君子，遐不作人。”",
                    "zhushu": "遐，逺也。作，用也。詩大雅。言文王能逺用善人。不，語助。愷，開在切，樂也。悌，徒禮切，易也，"
                },
                {
                    "paragraph": "求善也夫！作人，斯有功績矣。”",
                    "zhushu": ""
                },
                {
                    "paragraph": "是行也，鄭伯將㑹晉師，",
                    "zhushu": "㑹伐蔡之師。夫，音扶。"
                },
                {
                    "paragraph": "門于許東門，大獲焉。",
                    "zhushu": "過許，見其無備，因攻之。過，古禾切。"
                },
                {
                    "paragraph": "○聲伯如莒，逆也。",
                    "zhushu": "自爲逆婦而書者，因聘而逆。爲，于僞切。下文“爲趙嬰”同。"
                },
                {
                    "paragraph": "宋華元來聘，聘共姬也。",
                    "zhushu": "穆姜之女，成公姊妹，爲來共公夫人。聘不應使卿，故傳發其事而已。共，音恭。"
                },
                {
                    "paragraph": "○夏，宋公使公孫壽來納幣，禮也。",
                    "zhushu": "納幣應使卿。"
                },
                {
                    "paragraph": "○晉趙莊姫爲趙嬰之亡故，譛之于晉侯，",
                    "zhushu": "趙嬰亡在五年。"
                },
                {
                    "paragraph": "曰：“原、屏將爲亂。”欒、郤爲徴。",
                    "zhushu": "欒氏、郤氏亦徴其爲亂。"
                },
                {
                    "paragraph": "六月，晉討趙同、趙括。武從姫氏畜于公宫。",
                    "zhushu": "趙武，莊姫之子。莊姬，晉成公女。畜，養也。"
                },
                {
                    "paragraph": "以其田與祁奚。韓厥言於晉侯曰：“成季之勲，宣孟之忠，",
                    "zhushu": "成季，趙衰。宣孟，趙盾。祁，巨之切；字林，上尸切。衰，初危切。盾，徒本切。"
                },
                {
                    "paragraph": "而無後，爲善者其懼矣。”三代之令王，皆數百年保天之禄。夫豈無辟王？頼前哲以免也。",
                    "zhushu": "言三代亦有邪辟之君，但頼其先人以免禍耳。數，所主切。辟，匹亦切。注及下同。哲，陟列切。邪，似嗟切。"
                },
                {
                    "paragraph": "周書曰：“不敢侮鰥寡”，所以明德也。”",
                    "zhushu": "周書康誥。言文王不侮鰥寡而德益明。欲使晉侯之法文王。侮，亡甫切。鰥，古頑切。"
                },
                {
                    "paragraph": "乃立武而反其田焉。○秋，召桓公來賜公命。",
                    "zhushu": "召桓公，周卿士。"
                },
                {
                    "paragraph": "○晉侯使申公巫臣如呉，假道于莒，與渠丘公立於池上，",
                    "zhushu": "渠丘公，莒子朱也。池，城池也。渠丘，邑名，莒縣有蘧里。蘧，其居切。"
                },
                {
                    "paragraph": "曰：“城已惡。”莒子曰：“辟陋在夷，其孰以我爲虞？”",
                    "zhushu": "虞，度也。已惡，如字。已，猶太也。本或作城已惡矣。度，待洛切。"
                },
                {
                    "paragraph": "對曰：“夫狡焉",
                    "zhushu": "狡猾之人，狡，交卯切。猾，于八切。"
                },
                {
                    "paragraph": "思啓對疆以利社稷者，何國蔑有？唯然，故多大國矣，唯或思或縱也。",
                    "zhushu": "丗有思開封疆者，有縱其暴掠者，莒人當唯此爲命。疆，居良切。唯然，音維，本或作雖，後人改也。掠，音亮。"
                },
                {
                    "paragraph": "勇夫重閉，況國乎？”",
                    "zhushu": "爲明年莒潰傳。重，直龍切，又直勇切。閉，補計切，又補結切，一音戸旦切。"
                },
                {
                    "paragraph": "○冬，𣏌叔姫卒。來歸自𣏌，故書。",
                    "zhushu": "愍其見出。來歸，故書卒也。若更適大夫，則不復書卒。復，扶又切。"
                },
                {
                    "paragraph": "○晉士爕來聘，言伐郯也，以其事呉故。",
                    "zhushu": "七年，郯與呉成。"
                },
                {
                    "paragraph": "公賂之，請緩師。文子不可，",
                    "zhushu": "文子，士爕。"
                },
                {
                    "paragraph": "曰：“君命無貳，失信不立。禮無加貨，事無二成。",
                    "zhushu": "公私不兩成。"
                },
                {
                    "paragraph": "君後諸侯，是寡君不得事君也。",
                    "zhushu": "欲與魯絶。後，如字，徐音胡豆切。"
                },
                {
                    "paragraph": "爕將復之。”季孫懼，使宣伯帥師㑹伐郯。○衛人來媵共姫，禮也。凡諸侯嫁女，同姓媵之，異姓則否。",
                    "zhushu": "必以同姓者，參骨肉至親，所以息隂訟。",
                    "type": 2
                },
                {
                    "paragraph": "經九年春，王正月，𣏌伯來逆叔姬之喪以歸。○公㑹晉侯、齊侯、宋公、衛侯、鄭伯、曹伯、莒子、杞伯，同盟于蒲。",
                    "zhushu": "蒲，衛地，在長垣縣西南。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○二月，伯姫歸于宋。",
                    "zhushu": "宋不使卿逆，非禮。"
                },
                {
                    "paragraph": "○夏，季孫行父如宋致女。",
                    "zhushu": "女嫁三月，又使大夫隨加聘問，謂之致女。所以致成婦禮，篤昏姻之好。好，呼報切。"
                },
                {
                    "paragraph": "○晉人來媵。",
                    "zhushu": "媵伯姬也。"
                },
                {
                    "paragraph": "○秋，七月，丙子，齊侯無野卒。",
                    "zhushu": "無傳。五同盟。丙子，六月一日。書七月，從赴。"
                },
                {
                    "paragraph": "○晉人執鄭伯。",
                    "zhushu": "鄭伯旣受盟於蒲，又受楚賂，㑹於鄧，故晉執之。稱人者，晉以無道於民告諸侯。例在十五年。"
                },
                {
                    "paragraph": "○晉欒書帥師伐鄭。○冬，十有一月，葬齊頃公。",
                    "zhushu": "無傳。頃，音傾。"
                },
                {
                    "paragraph": "○楚公子嬰齊帥師伐莒。庚申，莒潰。",
                    "zhushu": "民逃其上曰潰。"
                },
                {
                    "paragraph": "○楚人入鄆。",
                    "zhushu": "鄆，莒别邑也。楚偏師入鄆，故稱人。"
                },
                {
                    "paragraph": "○秦人、白狄伐晉。○鄭人圍許。○城中城。",
                    "zhushu": "魯邑也，在東海□丘縣西南。此閏月城，在十一月之後，十二月之前，故傳曰：“書時”。",
                    "type": 2
                },
                {
                    "paragraph": "傳九年，春，𣏌桓公來逆叔姫之喪，請之也。",
                    "zhushu": "叔姫已絶於𣏌，魯復強請𣏌，使還取葬。復，扶又切，下同。強，其丈切。"
                },
                {
                    "paragraph": "𣏌叔姫卒，爲𣏌故也。",
                    "zhushu": "還爲𣏌婦，故卒稱𣏌。爲，于僞切。下注“爲魯”，下文“爲歸汶陽”同。"
                },
                {
                    "paragraph": "逆叔姫，爲我也。",
                    "zhushu": "旣棄而復逆其喪，明爲魯故。逆叔姬絶句。“爲我也”，本或無爲字。"
                },
                {
                    "paragraph": "○爲歸汶陽之田故，諸侯貳於晉。",
                    "zhushu": "歸田在前年。"
                },
                {
                    "paragraph": "晉人懼，㑹於蒲，以㝷馬陵之盟。",
                    "zhushu": "馬陵盟在七年。"
                },
                {
                    "paragraph": "季文子謂范文子曰：“德則不競，咨盟何爲？”",
                    "zhushu": "競，強也。"
                },
                {
                    "paragraph": "范文子曰：“勤以撫之，寛以待之，堅彊以御之，明神以要之，柔服而伐貳，德之次也。”",
                    "zhushu": ""
                },
                {
                    "paragraph": "是行也，將始㑹呉，呉人不至。",
                    "zhushu": "爲十五年㑹鍾離傳。御，魚吕切。要，一遥切。"
                },
                {
                    "paragraph": "○二月，伯姫歸于宋。",
                    "zhushu": "爲致女復命起。"
                },
                {
                    "paragraph": "○楚人以重賂求鄭，鄭伯㑹楚公子成于鄧。",
                    "zhushu": "爲晉人執鄭伯傳。"
                },
                {
                    "paragraph": "○夏，季文子如宋致女。復命，公享之。賦韓奕之五章。",
                    "zhushu": "韓奕，詩大雅篇名。其五章言蹶父嫁女於韓侯，爲女相，所居莫如韓樂。文子喻魯侯有蹶父之德，宋公如韓侯，宋士如韓樂。蹶，九衛切。爲，于僞切。相，息亮切。樂，音洛，下同。"
                },
                {
                    "paragraph": "穆姜出于房，再拜，曰：“大夫勤辱，不忘先君，以及嗣君，施及未亡人，",
                    "zhushu": "穆姜，伯姫母。聞文子言宋樂，喜而出，謝其行勞。婦人夫死，自稱未亡人。施，以䜴切。"
                },
                {
                    "paragraph": "先君猶有望也。",
                    "zhushu": "言先君亦望文子之□此。"
                },
                {
                    "paragraph": "敢拜大夫之重勤。”又賦緑衣之卒章而入。",
                    "zhushu": "緑衣，詩邶風也。取其“我思古人，實獲我心”，喻文子言得已意。重，直勇切，又直用切。緑，如字。本又作禒，吐亂切。注同。邶，音佩，又作鄁。"
                },
                {
                    "paragraph": "○晉人來媵，禮也。",
                    "zhushu": "同姓故。"
                },
                {
                    "paragraph": "○秋，鄭伯如晉，晉人討其貳於楚也，執諸銅鞮。",
                    "zhushu": "銅鞮，晉别縣，在上黨。鞮，丁𠔃切。"
                },
                {
                    "paragraph": "○欒書伐鄭，鄭人使伯蠲行成，晉人殺之，非禮也。兵交，使在其間可也。",
                    "zhushu": "明殺行人例。蠲，古𤣥切，又音圭。使，音所吏切。"
                },
                {
                    "paragraph": "楚子重侵陳以救鄭。",
                    "zhushu": "陳與晉故。"
                },
                {
                    "paragraph": "○晉侯觀于軍府，見鍾儀，問之曰：“南冠而縶者，誰也？”",
                    "zhushu": "南冠，楚冠。縶，拘執。縶，中立切。拘，九于切。"
                },
                {
                    "paragraph": "有司對曰：“鄭人所獻楚囚也。”使稅之，",
                    "zhushu": "鄭獻鍾儀在七年。稅，解也。稅，吐活切；徐，始銳切。注同。"
                },
                {
                    "paragraph": "召而弔之。再拜稽首。問其族，對曰：“泠人也。”",
                    "zhushu": "泠人，樂官。泠，力丁切，依字作伶。"
                },
                {
                    "paragraph": "公曰：“能樂乎？”對曰：“先人之職官也，敢有二事？”",
                    "zhushu": "言不敢學他事。"
                },
                {
                    "paragraph": "使與之琴，操南音。",
                    "zhushu": "南音，楚聲。操，七刀切。下同。"
                },
                {
                    "paragraph": "公曰：“君王何如？”對曰：“非小人之所得知也。固問之，對曰：“其爲大子也，師、保奉之，以朝于嬰齊而夕于側也。",
                    "zhushu": "嬰齊，令尹子重。側，司馬子反。言其尊卿敬老。"
                },
                {
                    "paragraph": "不知其他。”公語范文子，文子曰：“楚囚，君子也。言稱先職，不背本也；樂操土風，不忘舊也；稱大子，抑無私也；",
                    "zhushu": "舎其近事，而逺稱少小，以示性所自然，明至誠。語，魚據切。背，音佩，下同。舎，音捨。少，詩照切。"
                },
                {
                    "paragraph": "名其二卿，尊君也。",
                    "zhushu": "尊晉君也。"
                },
                {
                    "paragraph": "不背本，仁也；不忘舊，信也；無私，忠也；尊君，敏也。",
                    "zhushu": "敏，達也。"
                },
                {
                    "paragraph": "仁以接事，信以守之，忠以成之，敏以行之，事雖大，必濟。",
                    "zhushu": "言有此四德，必能成大事。"
                },
                {
                    "paragraph": "君盍歸之，使合晉、楚之成。”公從之，重爲之禮，使歸求成。",
                    "zhushu": "爲下十二月晉、楚結成張本。盍，戸臘切。"
                },
                {
                    "paragraph": "○冬，十一月，楚子重自陳伐莒，圍渠丘。渠丘城惡，衆潰，奔莒。戊申，楚入渠丘。",
                    "zhushu": "月六日。"
                },
                {
                    "paragraph": "莒人囚楚公子平。楚人曰：“勿殺，吾歸而俘。”莒人殺之。楚師圍莒。莒城亦惡，庚申，莒潰。",
                    "zhushu": "月十八日。"
                },
                {
                    "paragraph": "楚遂入鄆。莒無備故也。",
                    "zhushu": "終巫臣之言。"
                },
                {
                    "paragraph": "君子曰：“恃陋而不備，罪之大者也。備豫不虞，善之大者也。莒恃其陋，而不脩城郭，浹辰之間，而楚克其三都，無備也夫！",
                    "zhushu": "浹辰，十二日也。浹，子協切，徐又音子荅切。夫，音扶。"
                },
                {
                    "paragraph": "詩曰：“雖有絲麻，無棄菅蒯；雖有姫、姜，無棄蕉萃。凡百君子，莫不代匱。”言備之不可以已也。”",
                    "zhushu": "逸詩也。姬、姜，大國之女。蕉萃，陋賤之人。菅，古顔切。蒯，苦怪切。蕉，在遥切。萃，在醉切。匱，其位切。"
                },
                {
                    "paragraph": "○秦人、白狄伐晉，諸侯貳故也。○鄭人圍許，示晉不急君也。",
                    "zhushu": "此秋晉執鄭伯，"
                },
                {
                    "paragraph": "是則公孫申謀之，曰：“我出師以圍許，",
                    "zhushu": "示不畏晉。"
                },
                {
                    "paragraph": "爲將改立君者，而紓晉使，",
                    "zhushu": "紓，緩也。勿亟遺使詣晉，示欲更立君。爲將，並如字。或于僞切，非也。本或作僞將。紓，音舒。使，所吏切。亟，紀力切，急也。或欺冀切，數也。"
                },
                {
                    "paragraph": "晉必歸君。”",
                    "zhushu": "爲明年晉侯歸鄭伯張本。"
                },
                {
                    "paragraph": "○城中城。書，時也。○十二月，楚子使公子辰如晉，報鍾儀之使，請脩好結成。",
                    "zhushu": "鍾儀奉晉命歸，故楚報之。好，呼報切。",
                    "type": 2
                },
                {
                    "paragraph": "經十年，春，衛侯之弟黒背帥師侵鄭。○夏，四月，五卜郊，不從，乃不郊。",
                    "zhushu": "無傳。卜常祀不郊，皆非禮，故書。"
                },
                {
                    "paragraph": "○五月，公㑹晉侯、齊侯、宋公、衛侯、曹伯伐鄭。",
                    "zhushu": "晉侯，大子州蒲也。稱爵，見其生代父居位，失人子之禮。見，賢遍切。"
                },
                {
                    "paragraph": "○齊人来媵。",
                    "zhushu": "無傳。媵伯姫也。異姓來媵，非禮也。"
                },
                {
                    "paragraph": "○丙午，晉侯獳卒。",
                    "zhushu": "六同盟。據傳，丙午，六月七日，有日無月。獳，乃侯切。"
                },
                {
                    "paragraph": "○秋，七月，公如晉。○冬，十月。",
                    "zhushu": "",
                    "type": 2
                },
                {
                    "paragraph": "傳十年，春，晉侯使糴茷如楚，",
                    "zhushu": "糴茷，晉大夫。糴，徐徒弔切，一音杜敖切，又土弔切。茷，扶廢切，一音蒲發切，又蒲女切。"
                },
                {
                    "paragraph": "報大宰子商之使也。",
                    "zhushu": "子商，楚公子辰。使在前年。大，音泰。使，所吏切，下使在同。"
                },
                {
                    "paragraph": "○衛子叔黒背侵鄭，晉命也。",
                    "zhushu": "晉命衛使侵鄭。"
                },
                {
                    "paragraph": "○鄭公子班聞叔申之謀。",
                    "zhushu": "改立君之謀。"
                },
                {
                    "paragraph": "三月，子如立公子繻。",
                    "zhushu": "子如，公子班。繻，音須。"
                },
                {
                    "paragraph": "夏，四月，鄭人殺繻，立髠頑。子如奔許。",
                    "zhushu": "髠頑，鄭成公大子。髠，苦門切。頑，如字，徐音五班切。"
                },
                {
                    "paragraph": "欒武子曰：“鄭人立君，我執一人焉，何益？不如伐鄭而歸其君，以求成焉。”晉侯有疾。五月，晉立大子州蒲以爲君，而㑹諸侯伐鄭。",
                    "zhushu": "生立子爲君，此父不父，子不子，經因書晉侯，其惡明。州蒲，本或作州滿。"
                },
                {
                    "paragraph": "鄭子罕賂以襄鐘，",
                    "zhushu": "子罕，穆公子。襄鐘，鄭襄公之廟鐘。"
                },
                {
                    "paragraph": "子然盟于脩澤，子駟爲質。",
                    "zhushu": "子然、子駟，皆穆公子。榮陽卷縣東有脩武亭。質，音致。卷，音權；字林：丘權切。如淳漢書音同。"
                },
                {
                    "paragraph": "辛巳，鄭伯歸。",
                    "zhushu": "鄭伯歸不書，鄭不告入。"
                },
                {
                    "paragraph": "○晉侯夢大厲，被髮及地，搏膺而踊，曰：“殺余孫，不義。",
                    "zhushu": "厲，鬼也，趙氏之先祖也。八年，晉侯殺趙同、趙括，故怒。被，皮寄切。博，音博。踊，音勇。"
                },
                {
                    "paragraph": "余得請於帝矣。”壞大門及寢門而入。公懼，入于室。又壞戸。公覺，召桑田巫。",
                    "zhushu": "桑田，晉邑。壞，音怪，下同。“及寢門”，一本無“及”字。覺，古孝切。"
                },
                {
                    "paragraph": "巫言如夢。",
                    "zhushu": "巫云：鬼怒，如公所夢。"
                },
                {
                    "paragraph": "公曰：“何如？”曰：“不食新矣。”",
                    "zhushu": "言公不得及食新麥。"
                },
                {
                    "paragraph": "公疾病，求醫于秦。秦伯使醫緩爲之。",
                    "zhushu": "緩，醫名。爲，猶治也。醫，於其切。"
                },
                {
                    "paragraph": "未至，公夢疾爲二豎子，曰：“彼良醫也，懼傷我，焉逃之？”其一曰：“居肓之上，膏之下，若我何？”",
                    "zhushu": "肓，鬲也。心下爲膏。“傷我”絶句。焉，徐於䖍切；一讀如字，屬上句。“逃之”絶句。肓，徐音荒；說文云：心下鬲上也。鬲，音革。"
                },
                {
                    "paragraph": "醫至，曰：“疾不可爲也。在肓之上，膏之下，攻之不可，達之不及，藥不至焉，不可爲也。",
                    "zhushu": "達，針。攻，音工。"
                },
                {
                    "paragraph": "公曰：“良醫也。”厚爲之禮而歸之。六月丙午，晉侯欲麥，",
                    "zhushu": "周六月，今四月，麥始熟。"
                },
                {
                    "paragraph": "使甸人獻麥，",
                    "zhushu": "甸人，主爲公田者。甸，徒練切。"
                },
                {
                    "paragraph": "饋人爲之。召桑田巫，示而殺之。將食，張，如廁，陷而卒。",
                    "zhushu": "張，腹蒲也。饋，其媿切。爲，如字。張，中亮切。注同。"
                },
                {
                    "paragraph": "小臣有晨夢負公以登天，及日中，負晉侯出諸厠，遂以爲殉。",
                    "zhushu": "傳言巫以明術見殺，小臣以言夢自禍。"
                },
                {
                    "paragraph": "○鄭伯討立君者，戊申，殺叔申、叔禽。",
                    "zhushu": "叔禽，叔申弟。"
                },
                {
                    "paragraph": "君子曰：“忠爲今，德非其人猶不可，況不令乎？”",
                    "zhushu": "言叔申爲忠，不得其人，還害身。"
                },
                {
                    "paragraph": "○秋，公如晉，",
                    "zhushu": "親弔，非禮。"
                },
                {
                    "paragraph": "晉人止公，使送葬。於是糴茷未反。",
                    "zhushu": "是春，晉使糴茷至楚結成，晉謂魯二於楚，故留公，須糴茷還，驗其虚實。"
                },
                {
                    "paragraph": "冬，葬晉景公。公送葬，諸侯莫在。魯人辱之，故不書，諱之也。",
                    "zhushu": "諱不書晉葬也。"
                }
            ]
        },
        {
            "name": "成公下第十三",
            "paragraphs": [
                {
                    "paragraph": "成公下第十三",
                    "zhushu": "",
                    "type": 1
                },
                {
                    "paragraph": "經十有一年，春，王三月，公至自晉。",
                    "zhushu": "正月，公在晉，不書，諱見止。"
                },
                {
                    "paragraph": "○晉侯使郤犫來聘。己丑，及郤犫盟。",
                    "zhushu": "郤犫，郤克從父兄弟。犫，尺由切。"
                },
                {
                    "paragraph": "○夏，季孫行父如晉。○秋，叔孫僑如如齊。○冬，十月。",
                    "zhushu": "僑，其驕切。",
                    "type": 2
                },
                {
                    "paragraph": "傳十一年，春，王三月，公至自晉。晉人以公爲貳於楚，故止公。公請受盟，而後使歸。",
                    "zhushu": "前年七月，公如晉弔，至是乃得歸。"
                },
                {
                    "paragraph": "郤犫來聘，且涖盟。",
                    "zhushu": "公請受盟，故使大夫來臨之。涖，音利，又音𩔖。"
                },
                {
                    "paragraph": "○聲伯之母不聘，",
                    "zhushu": "聲伯之母，叔𦙝之妻。不聘，無媒禮。聘，本亦作“娉”，匹政切。𦙝，許乙切。媒，亡囬切。"
                },
                {
                    "paragraph": "穆姜曰：“吾不以妾爲姒。”",
                    "zhushu": "昆弟之妻，相謂爲姒。穆姜，宣公夫人，宣公、叔𦙝同母昆弟。姒，音似。"
                },
                {
                    "paragraph": "生聲伯而出之，嫁於齊管于奚，生二子而寡，以歸聲伯。聲伯以其外弟爲大夫，",
                    "zhushu": "外弟，管于奚之子，爲魯大夫。"
                },
                {
                    "paragraph": "而嫁其外妹於施孝叔。",
                    "zhushu": "孝叔，魯惠公五丗孫。"
                },
                {
                    "paragraph": "郤犫來聘，求婦於聲伯，聲伯奪施氏婦以與之。婦人曰：“鳥獸猶不失儷，",
                    "zhushu": "儷，耦也。儷，力計切。"
                },
                {
                    "paragraph": "子將若何？”曰：“吾不能死亡。”",
                    "zhushu": "言不與郤犫婦，懼能忿致禍。"
                },
                {
                    "paragraph": "婦人遂行，生二子於郤氏。郤氏亡，晉人歸之施氏。施氏逆諸河，沈其二子。",
                    "zhushu": "沈之於河。沈，徐直䕃切。注同。一音如字。"
                },
                {
                    "paragraph": "婦人怒曰：“己不能庇其伉儷而亡之，",
                    "zhushu": "伉，敵也。已，音以，又音紀。庇，必利切，又音秘。伉，苦浪切。"
                },
                {
                    "paragraph": "又不能字人之孤而殺之，",
                    "zhushu": "字，愛也。"
                },
                {
                    "paragraph": "將何以終？”遂誓施氏。",
                    "zhushu": "約誓不復爲之婦也。傳言郤犫淫縱，所以亡也。復，扶又切。下文注“復出”皆同。"
                },
                {
                    "paragraph": "○夏，季文子如晉報聘，且涖盟也。",
                    "zhushu": "郤犫、文子交盟魯、晉之君，其意一也。故但書來盟，舉重略輕。"
                },
                {
                    "paragraph": "○周公楚惡惠、襄之偪也，",
                    "zhushu": "惠王、襄王之族。惡，烏路切。"
                },
                {
                    "paragraph": "且與伯與爭政，",
                    "zhushu": "伯與，周卿士。與，音餘，本亦作“輿”。"
                },
                {
                    "paragraph": "不勝，怒而出。及陽樊，",
                    "zhushu": "陽樊，晉地。"
                },
                {
                    "paragraph": "王使劉子復之，盟于鄄而入。三日，復出奔晉。",
                    "zhushu": "王旣復之而復出，所以自於周。爲明年周公出奔傳。鄄，周邑。鄄，音絹。"
                },
                {
                    "paragraph": "○秋，宣伯聘于齊，以脩前好。",
                    "zhushu": "鞌以前之好。好，呼報切。注同。"
                },
                {
                    "paragraph": "○晉郤至與周爭鄇田，",
                    "zhushu": "鄇，温别邑，今河内懷縣西南有鄇人亭。鄇，音侯，字林音𠋫。"
                },
                {
                    "paragraph": "王命劉康公、單襄公訟諸晉。郤至曰：“温，吾故也，故不敢失。”",
                    "zhushu": "言温，卻氏舊邑。單，音善。"
                },
                {
                    "paragraph": "劉子、單子曰：“昔周克商，使諸侯撫封，",
                    "zhushu": "各撫有其封内之地。"
                },
                {
                    "paragraph": "蘇忿生以温爲司寇，與檀伯達封于河。",
                    "zhushu": "蘇忿生，周武王司寇蘇公也，與檀伯建俱封於河内。檀，徒丹切。"
                },
                {
                    "paragraph": "蘇氏即狄，又不能於狄而奔衛。",
                    "zhushu": "事在僖十年。"
                },
                {
                    "paragraph": "襄王勞文公而賜之温，",
                    "zhushu": "在僖二十五年。勞，力報切。"
                },
                {
                    "paragraph": "狐氏、陽氏先處之，",
                    "zhushu": "狐溱、陽處父先食温地。溱，側巾切。"
                },
                {
                    "paragraph": "而後及子。若治其故，則王官之邑也，子安得之？”晉侯使郤至勿敢爭。",
                    "zhushu": "傳言郤至貪，所以亡。"
                },
                {
                    "paragraph": "○宋華元善於令尹子重，又善於欒武子，聞楚人旣許晉糴茷成，而使歸復命矣。",
                    "zhushu": "在往年。華，戸化切。"
                },
                {
                    "paragraph": "冬，華元如楚，遂如晉，合晉、楚之成。",
                    "zhushu": "爲明年盟宋西門外張本。"
                },
                {
                    "paragraph": "○秦、晉爲成，將㑹于令狐。晉侯先至焉。秦伯不肯渉河，次于王城，使史顆盟晉侯于河東。",
                    "zhushu": "史顆，秦大夫。令，力丁切。顆，苦果切。"
                },
                {
                    "paragraph": "晉郤犫盟秦伯于河西。",
                    "zhushu": "就盟王城。"
                },
                {
                    "paragraph": "范文子曰：“是盟也何益？齊盟，所以質信也。",
                    "zhushu": "齊，一心。質，成也。"
                },
                {
                    "paragraph": "㑹所，信之始也。始之不從，其可質乎？”秦伯歸而背晉成。",
                    "zhushu": "爲十三年伐秦傳。背，音佩，卷内皆同。",
                    "type": 2
                },
                {
                    "paragraph": "經十有二年，春，周公出奔晉。○夏，公㑹晉侯、衛侯于瑣澤。",
                    "zhushu": "瑣澤，地闕。瑣，素果切，本亦作璅。"
                },
                {
                    "paragraph": "○秋，晉人敗狄于交剛。",
                    "zhushu": "交剛，地闕。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳十二年，春，王使以周公之難來告。",
                    "zhushu": "周公奔在前年。難，乃旦切。"
                },
                {
                    "paragraph": "書曰：“周公出奔晉。”凡自周無出，周公自出故也。",
                    "zhushu": "天子無外，故奔者不言出。周公爲王所復，而自絶於周，故書出以非之。"
                },
                {
                    "paragraph": "○宋華元克合晉、楚之成。",
                    "zhushu": "終前年事。"
                },
                {
                    "paragraph": "夏，五月，晉士爕㑹楚公子罷、許偃。",
                    "zhushu": "二子，楚大夫。罷，音皮。"
                },
                {
                    "paragraph": "癸亥，盟于宋西門之外，曰：“凡晉、楚無相加戎，好惡同之，同恤菑危，備救凶患。若有害楚，則晉伐之。在晉，楚亦如之。交贄往來，道路無雍，",
                    "zhushu": "贄，幣也。好、惡，並如字，又上呼報切，下烏路切。菑，音災。贄，本又作摯，之二切。雍，於勇切。"
                },
                {
                    "paragraph": "謀其不恊，而討不庭。",
                    "zhushu": "討背叛不來在王庭者。"
                },
                {
                    "paragraph": "有渝此盟，明神殛之，",
                    "zhushu": "殛，誅也。渝，羊朱切。殛，本又作極，紀力切。注同。"
                },
                {
                    "paragraph": "俾隊其師，無克胙國。”",
                    "zhushu": "俾，使也。隊，失也。俾，本亦作卑，必爾切。隊，直𩔖切。注同。胙，才故切。"
                },
                {
                    "paragraph": "鄭伯如晉聽成。",
                    "zhushu": "聽，猶受也。晉、楚旣成，鄭往受命。"
                },
                {
                    "paragraph": "㑹于瑣澤，成故也。",
                    "zhushu": "晉旣與楚成，合諸侯以申成好。好，呼報切。盡年皆同。"
                },
                {
                    "paragraph": "○狄人間宋之盟以侵晉，而不設備。",
                    "zhushu": ""
                },
                {
                    "paragraph": "秋，晉人敗狄于交剛。○晉郤至如楚聘，且涖盟。楚子享之，子反相，爲地室而縣焉。",
                    "zhushu": "縣，鍾鼔也。間，間廁之間。相，息亮切。縣，音𤣥，注同。"
                },
                {
                    "paragraph": "郤至將登，",
                    "zhushu": "登堂。"
                },
                {
                    "paragraph": "金奏作於下，",
                    "zhushu": "擊鍾而奏樂，"
                },
                {
                    "paragraph": "驚而走出。子反曰：“日云莫矣，寡君須矣，吾子其入也！”賔曰：“君不忘先君之好，施及下臣，貺之以大禮，重之以備樂。",
                    "zhushu": "貺，賜也。莫，音暮，本亦作暮。施，以䜴切。重，直用切。"
                },
                {
                    "paragraph": "如天之福，兩君相見，何以代此？下臣不敢。”",
                    "zhushu": "言。此兩君相見之禮。"
                },
                {
                    "paragraph": "子反曰：“如天之福，兩君相見，無亦唯是一矢以相加遺，焉用樂？",
                    "zhushu": "言兩君戰乃相見，無用此樂。遺，唯季切。焉，於䖍切。"
                },
                {
                    "paragraph": "寡君須矣，吾子其入也！”賔曰：",
                    "zhushu": "傳諸交讓，得賔主辭者，多曰賔主以明之。"
                },
                {
                    "paragraph": "“若讓之以一矢，禍之大者，其何福之爲？丗之治也，諸侯間於天子之事，則相朝也，",
                    "zhushu": "王事間缺，則脩私好。治，直吏切。下注治丗同。間，音閑，注同。"
                },
                {
                    "paragraph": "於是乎有享宴之禮。享以訓共儉，",
                    "zhushu": "享有體薦，設凡而不𠋣，爵盈而不飲，肴乾而不食，所以訓共儉。享，許丈切，舊又許亮切，本亦作饗。宴，於見切。徐於顯切。𠋣，於綺切。"
                },
                {
                    "paragraph": "宴以示慈惠。",
                    "zhushu": "宴則折爼，相與共食。折，之設切。"
                },
                {
                    "paragraph": "共儉以行禮，而慈惠以布政。政以禮成，民是以息。百官承事，朝而不夕，",
                    "zhushu": "不夕，言無事。朝，直遥切。朝曰朝；徐音朝旦之朝。"
                },
                {
                    "paragraph": "此公侯之所以扞城其民也。",
                    "zhushu": "扞，蔽也。言享宴結好鄰國，所以蔽扞其民。扞，戸旦切。"
                },
                {
                    "paragraph": "故詩曰：“赳赳武夫，公侯干城。”",
                    "zhushu": "詩周南之風。赳赳，武貌。干，扞也。言公侯之與武夫，止于扞難而已。赳，居黝切，一音居醜切。難，乃旦切。干，戸旦切，本亦作扞，又如字。下同。"
                },
                {
                    "paragraph": "及其亂也，諸侯貪冒，侵欲不忌，爭㝷常以盡其民，",
                    "zhushu": "八尺曰㝷，倍㝷曰常。言爭尺丈之地，以相攻伐。冒，莫報切，又亡北切。"
                },
                {
                    "paragraph": "略其武夫，以爲已腹心、股肱、爪牙。",
                    "zhushu": "略，取也。言丗亂則公侯制禦武夫以從已志，使侵害鄰國，爲搏噬之用無已。搏，音搏。噬，市制切。"
                },
                {
                    "paragraph": "故詩曰：“赳赳武夫，公侯腹心。”",
                    "zhushu": "舉詩之正，以駮亂義。詩言治丗則武夫能合德公侯，外爲扞城，内制其腹心。駮，邦角切。"
                },
                {
                    "paragraph": "天下有道，則公侯能爲民干城，而制其腹心。亂則反之。",
                    "zhushu": "略其武夫，以爲己腹心爪牙。爲，于僞切，又如字。"
                },
                {
                    "paragraph": "今吾子之言，亂之道也，不可以爲法。然吾子，主也，至敢不從？”遂入，卒事。歸以語范文子。文子曰：“無禮必食言，吾死無日矣夫！”",
                    "zhushu": "言晉、楚不能乆和，必復相伐。爲十六年鄢陵戰張本。語，魚據切。夫，音扶，本亦無此字。復，扶又切。鄢，謁晚切，漢善音義一建切。"
                },
                {
                    "paragraph": "冬，楚公子罷如晉聘，且涖盟。",
                    "zhushu": "報郤至。"
                },
                {
                    "paragraph": "十二月，晉侯及楚公子罷盟于赤𣗥。",
                    "zhushu": "晉地。",
                    "type": 2
                },
                {
                    "paragraph": "經十有三年春，晉侯使郤錡來乞師。",
                    "zhushu": "將伐秦也。侯伯當召兵，而乞師，謙辭。錡，魚錡切。"
                },
                {
                    "paragraph": "○三月，公如京師。",
                    "zhushu": "伐秦道過京師，因朝王。過，古禾切，又古卧切。"
                },
                {
                    "paragraph": "○夏五月，公自京師，遂㑹晉侯、齊侯、宋公、衛侯、鄭伯、曹伯、邾人、滕人伐秦。○曹伯盧卒于師。",
                    "zhushu": "五同盟。盧，本亦作廬，力呉切。"
                },
                {
                    "paragraph": "○秋，七月，公至自伐秦。",
                    "zhushu": "無傳。"
                },
                {
                    "paragraph": "○冬，葬曹宣公。",
                    "zhushu": "",
                    "type": 2
                },
                {
                    "paragraph": "傳十三年，春，晉侯使郤錡來乞師，將事不敬。",
                    "zhushu": "將事，致君命。"
                },
                {
                    "paragraph": "孟獻子曰：“郤氏其亡乎！禮，身之幹也；敬，身之基也。郤子無基。且先君之嗣卿也，受命以求師，將社稷是衛，而惰，棄君命也，不亡何爲？”",
                    "zhushu": "郤錡，郤克子，故曰嗣卿。爲十七年晉殺郤錡傳。惰，徒卧切。"
                },
                {
                    "paragraph": "○三月，公如京師。宣伯欲賜，",
                    "zhushu": "欲王賜己。"
                },
                {
                    "paragraph": "請先使。王以行人之禮禮焉。",
                    "zhushu": "不加厚。使，所吏切。"
                },
                {
                    "paragraph": "孟獻子從，王以爲介，而重賄之。",
                    "zhushu": "介，輔相威儀者。獻子相公以禮，故王重賜之。從，才用切。介，音界。相，息亮切。下同。"
                },
                {
                    "paragraph": "公及諸侯朝王，遂從劉康公、成肅公㑹晉侯伐秦。",
                    "zhushu": "劉康公，王季子。劉、成二公不書，兵不加。秦"
                },
                {
                    "paragraph": "成子受脤于社，不敬。",
                    "zhushu": "脤，后社之肉也，盛以脤器，故曰脤。冝出兵𥙊社之名。脤，市軫切。盛，音成。"
                },
                {
                    "paragraph": "劉子曰：“吾聞之，民受天地之中以生，所謂命也。是以有動作禮義威儀之則，以定命也。能者養之以福，",
                    "zhushu": "養威儀以致福。"
                },
                {
                    "paragraph": "不能者敗以取禍。是故君子勤禮，小人盡力。勤禮莫如致敬，盡力莫如敦篤。敬在養神，篤在守業。國之大事，在祀與戎。祀有執膰，",
                    "zhushu": "膰，𥙊肉。盡，津忍切。下同。膰，音煩。"
                },
                {
                    "paragraph": "戎有受脤，神之大節也。",
                    "zhushu": "交神之大節。"
                },
                {
                    "paragraph": "今成子惰，棄其命矣，",
                    "zhushu": "惰則失中和之氣。"
                },
                {
                    "paragraph": "其不反乎！”",
                    "zhushu": "為成肅公卒于瑕張本。"
                },
                {
                    "paragraph": "○夏，四月，戊午，晉侯使吕相絶秦，",
                    "zhushu": "呂相，魏錡子，蓋口宣已命。相，息亮切。"
                },
                {
                    "paragraph": "曰：“昔逮我獻公及穆公",
                    "zhushu": "晉獻公、秦穆公。逮，音代，一音大計切。"
                },
                {
                    "paragraph": "相好，戮力同心，申之以盟誓，重之以昏姻。",
                    "zhushu": "穆公夫人，獻公之女。好，呼報切。下同。戮力，桐承音六。嵇康力幽切。吕靜字韻與飂同。字林音遼。"
                },
                {
                    "paragraph": "天禍晉國，文公如齊，惠公如秦。",
                    "zhushu": "辟驪姬也。不言狄梁，舉所恃大國。辟，音避。麗，力知切。"
                },
                {
                    "paragraph": "無禄，獻公即丗。穆公不忘舊德，俾我惠公用能奉祀于晉。",
                    "zhushu": "僖十年，秦納惠公。俾，本或作卑，必爾切。下及注同。"
                },
                {
                    "paragraph": "又不能成大勲，而爲韓之師。",
                    "zhushu": "僖十五年，秦伐晉，獲惠公。"
                },
                {
                    "paragraph": "亦悔于厥心，用集我文公，",
                    "zhushu": "集，成也。"
                },
                {
                    "paragraph": "是穆之成也。",
                    "zhushu": "成功於晉。"
                },
                {
                    "paragraph": "文公躬擐甲胄，跋履山川，",
                    "zhushu": "草行爲䟦，擐，音患。胄，直又切。䟦，蒲末切。"
                },
                {
                    "paragraph": "踰越險阻，征東之諸侯，虞、夏、商、周之胤而朝諸秦，則亦旣報舊德矣。鄭人怒君之疆埸，我文公帥諸侯及秦圍鄭。",
                    "zhushu": "晉自以鄭貳於楚，故圍之。鄭非侵秦也，晉以此誣秦。事在僖三十年。疆，居良切。埸，音亦。"
                },
                {
                    "paragraph": "秦大夫不詢于我寡君，擅及鄭盟。",
                    "zhushu": "詢，謀也。盟者秦伯，謙言大夫。詢，思巡切。擅，市戰切。"
                },
                {
                    "paragraph": "諸侯疾之，將致命于秦。",
                    "zhushu": "致死命而討秦。時無諸侯，蓋諸侯遥致此意。"
                },
                {
                    "paragraph": "文公恐懼，綏靜諸侯，秦師克還無害，則是我有大造于西也。",
                    "zhushu": "造，成也。言晉有成功於秦。恐，曲勇切。"
                },
                {
                    "paragraph": "無禄，文公即丗，穆爲不弔，",
                    "zhushu": "不見弔傷。"
                },
                {
                    "paragraph": "蔑死我君，寡我襄公，",
                    "zhushu": "寡，弱也。死，伐本或以“我”字在“死”上，非。"
                },
                {
                    "paragraph": "迭我殽地，奸絶我好，伐我保城，殄滅我費滑，",
                    "zhushu": "伐保城，誣之。費滑，滑國都於費，今緱氏縣。迭，直結切。徐音逸。殽，戸交切。奸，音干。費，扶味切。滑，戸八切。緱，古侯切。"
                },
                {
                    "paragraph": "散離我兄弟，橈亂我同盟，",
                    "zhushu": "滑，晉同姓。橈，乃卯切。徐，許髙切。"
                },
                {
                    "paragraph": "傾覆我國家。我襄公未忘君之舊勲，",
                    "zhushu": "納文公之勲。覆，孚服切。下同。"
                },
                {
                    "paragraph": "而懼社稷之隕，是以有殽之師。",
                    "zhushu": "在僖三十三年。隕，于敏切。下同。"
                },
                {
                    "paragraph": "猶願赦罪于穆公，",
                    "zhushu": "晉欲求解於秦，"
                },
                {
                    "paragraph": "穆公弗聽，而即楚謀我。天誘其𠂻，成王隕命，",
                    "zhushu": "秦使鬬克歸楚求成，事見文十四年。文元年，楚弑成王。見，賢遍切。"
                },
                {
                    "paragraph": "穆公是以不克逞志于我。",
                    "zhushu": "逞，快也。逞，勑景切。"
                },
                {
                    "paragraph": "穆、襄即丗，康、靈即位。",
                    "zhushu": "文六年，晉襄、秦穆皆卒。"
                },
                {
                    "paragraph": "康公，我之自出，",
                    "zhushu": "晉外甥。"
                },
                {
                    "paragraph": "又欲闕翦我公室，傾覆我社稷，帥我蝥賊，以來蕩揺我邊疆，",
                    "zhushu": "蝥賊，食禾稼蟲名。謂秦納公子雍。闕，其月切。徐如字。蝥，莫侯切。爾雅：“蟲食苗爲蝥，食節爲賊。”"
                },
                {
                    "paragraph": "我是以有令狐之役。",
                    "zhushu": "在文七年。"
                },
                {
                    "paragraph": "康猶不悛，入我河曲，",
                    "zhushu": "悛，改也。悛，七全切。"
                },
                {
                    "paragraph": "伐我涑川，俘我王官，",
                    "zhushu": "涑水出河東聞喜縣，西南至蒲坂縣入河。涑，徐：息録切，又音速。字林同。俘，芳夫切。"
                },
                {
                    "paragraph": "翦我羈馬，我是以有河曲之戰。",
                    "zhushu": "在文十二年。"
                },
                {
                    "paragraph": "東道之不通，則是康公絶我好也。",
                    "zhushu": "言康公自絶，故不復東通晉。復，扶又切。"
                },
                {
                    "paragraph": "及君之嗣也，",
                    "zhushu": "君，秦桓公。"
                },
                {
                    "paragraph": "我君景公引領西望曰：“庶撫我乎！”",
                    "zhushu": "望秦撫恤晉。"
                },
                {
                    "paragraph": "君亦不惠稱盟，",
                    "zhushu": "不肯稱晉望而共盟。稱，尺證切。注同。"
                },
                {
                    "paragraph": "利吾有狄難，",
                    "zhushu": "謂晉㓕潞氏時。難，乃旦切。"
                },
                {
                    "paragraph": "入我河縣，焚我箕、郜，芟夷我農功，",
                    "zhushu": "夷，傷也。箕，音基，一音其。郜，古報切。芟，所銜切。夷，本又作“痍”，音夷。"
                },
                {
                    "paragraph": "䖍劉我邊垂，",
                    "zhushu": "䖍、劉，皆殺也。"
                },
                {
                    "paragraph": "我是以有輔氏之聚。",
                    "zhushu": "聚，衆也。在宣十五年。聚，才喻切。注同。"
                },
                {
                    "paragraph": "君亦悔禍之延，",
                    "zhushu": "延，長也。"
                },
                {
                    "paragraph": "而欲徼福于先君獻、穆，",
                    "zhushu": "晉獻、秦穆。徼，古堯切。"
                },
                {
                    "paragraph": "使伯車來命我景公",
                    "zhushu": "伯車，秦桓公子。"
                },
                {
                    "paragraph": "曰：“吾與女同好棄惡，復脩舊德，以追念前勲。”言誓未就，景公即丗，我寡君是以有令狐之㑹。",
                    "zhushu": "令狐㑹在十一年。申厲公之命，宜言“寡人”，稱君誤也。女，音汝。下文皆同。好，呼報切，一音如字。復，音服，又扶又切。“寡君”，讀者亦作“寡人”。"
                },
                {
                    "paragraph": "君又不祥，",
                    "zhushu": "祥，善也。"
                },
                {
                    "paragraph": "背棄盟誓。白狄及君同州，",
                    "zhushu": "及，與也。"
                },
                {
                    "paragraph": "君之仇讎，而我昏姻也。",
                    "zhushu": "季隗，廧咎如赤狄之女也，白狄伐而獲之，納諸文公。隗，五罪切。廧，在良切。咎，音羔。"
                },
                {
                    "paragraph": "君來賜命曰：“吾與女伐狄。”寡君不敢顧昏姻，畏君之威，而受命于吏。君有二心於狄，曰：“晉將伐女。”狄應且憎，是用告我。",
                    "zhushu": "言狄雖應荅秦，而心實憎秦無信。應，應對之應。注同。"
                },
                {
                    "paragraph": "楚人惡君之二三其德也，亦來告我曰：“秦背令狐之盟，而來求盟于我，昭告昊天上帝、秦三公、楚三王",
                    "zhushu": "三公，穆、康、共。三王，成、穆、莊。惡，烏路切，下同。昊，戸老切。共，音恭。"
                },
                {
                    "paragraph": "曰：“余雖與晉出入，",
                    "zhushu": "出入，猶徃來。"
                },
                {
                    "paragraph": "余唯利是視。”不榖惡其無成德，是用宣之，以懲不壹。”諸侯備聞此言，斯是用痛心疾首，暱就寡人。",
                    "zhushu": "疾，亦痛也。暱，親也。懲，直升切。暱，女乙切。"
                },
                {
                    "paragraph": "寡人帥以聽命，唯好是求。君若惠顧諸侯，矜哀寡人，而賜之盟，則寡人之願也。其承寧諸侯以退，",
                    "zhushu": "承君之意，以寧靜諸侯。"
                },
                {
                    "paragraph": "豈敢徼亂？",
                    "zhushu": "徼，要也。要，一遥切。"
                },
                {
                    "paragraph": "君若不施大惠，寡人不佞，其不能以諸侯退矣。敢盡布之執事，俾執事實圖利之。”",
                    "zhushu": "俾，使也。"
                },
                {
                    "paragraph": "秦桓公旣與晉厲公爲令狐之盟，而又召狄與楚，欲道以伐晉，諸侯是以睦於晉。",
                    "zhushu": "晉辭多誣秦，故傳據此三事以正秦罪。道，音導。"
                },
                {
                    "paragraph": "晉欒書將中軍，荀庚佐之；",
                    "zhushu": "庚代荀首。將，子匠切。凡將某軍者放此，以意求之。"
                },
                {
                    "paragraph": "士爕將上軍，",
                    "zhushu": "代荀庚。"
                },
                {
                    "paragraph": "郤錡佐之；",
                    "zhushu": "代士爕。"
                },
                {
                    "paragraph": "韓厥將下軍，",
                    "zhushu": "代郤錡。"
                },
                {
                    "paragraph": "荀罃佐之；",
                    "zhushu": "代趙同。"
                },
                {
                    "paragraph": "趙旃將新軍，",
                    "zhushu": "代韓厥。旃，之然切。"
                },
                {
                    "paragraph": "郤至佐之。",
                    "zhushu": "代趙括。"
                },
                {
                    "paragraph": "郤毅御戎，欒鍼爲右。",
                    "zhushu": "郤毅，郤至弟。欒鍼，欒書子。鍼，其廉切。"
                },
                {
                    "paragraph": "孟獻子曰：“晉帥乗和，師必有大功。”",
                    "zhushu": "帥，軍帥。乗，車士。帥，所𩔖切。乗，繩證切。下注同。"
                },
                {
                    "paragraph": "五月丁亥，晉師以諸侯之師及秦師戰于麻隧。秦師敗績，獲秦成差及不更女父。",
                    "zhushu": "不更，秦爵。戰敗績不書，以爲晉直秦曲。則韓役書戰，時公在師，復不須告。克獲有功，亦無所諱。蓋經文闕漏，傳文獨存。隊，音遂。差，𥘉佳切，徐又初冝切。更，音庚。女，音汝。復，扶又切。"
                },
                {
                    "paragraph": "曹宣公卒于師。師遂濟涇，及侯麗而還。",
                    "zhushu": "涇水出安定東南，徑扶風京兆髙陸陸縣入渭也。徑，音經。麗，力馳切。"
                },
                {
                    "paragraph": "迓晉侯于新楚。",
                    "zhushu": "迓，迎也。旣戰，晉侯止新楚，故師還過迎之。麻隧、侯麗、新楚，皆秦地。迓，本又作訝，五嫁切。"
                },
                {
                    "paragraph": "○成肅公卒于瑕。",
                    "zhushu": "終劉子之言。瑕，晉地。"
                },
                {
                    "paragraph": "○六月，丁卯，夜，鄭公子班自訾求入于大宫，不能，殺子印、子羽，",
                    "zhushu": "訾，鄭地。大宫，鄭祖廟。十年班出奔許，今欲還爲亂。子印、子羽，皆穆公子。班，本亦作“般”。訾，子斯切。大，音泰，下同。印，一刃切。"
                },
                {
                    "paragraph": "反軍于市。己巳，子駟帥國人盟于大宫，",
                    "zhushu": "子駟，穆公子。"
                },
                {
                    "paragraph": "遂從而盡焚之，",
                    "zhushu": "焚，燒也。"
                },
                {
                    "paragraph": "殺子如、子駹、孫叔、孫知。",
                    "zhushu": "子如，公子班。子駹，班弟。孫叔，子如子。孫知，子駹。子駹，武邦切。"
                },
                {
                    "paragraph": "○曹人使公子負芻守，使公子欣時逆曹伯之喪。",
                    "zhushu": "二子，皆曹宣公庶子。芻，初俱切。守，手又切。欣時，如字，徐或作𣢾，亦音欣。案公羊傳作“喜時”，冝音忻。"
                },
                {
                    "paragraph": "秋，負芻殺其大子而自立也。",
                    "zhushu": "宣公太子。"
                },
                {
                    "paragraph": "諸侯乃請討之。晉人以其役之勞，請俟他年。冬，葬曹宣公。旣葬，子臧將亡，",
                    "zhushu": "子臧，公子欣時。"
                },
                {
                    "paragraph": "國人皆將從之。",
                    "zhushu": "不義負芻故。"
                },
                {
                    "paragraph": "成公乃懼，",
                    "zhushu": "成公，負芻。"
                },
                {
                    "paragraph": "告罪，且請焉。",
                    "zhushu": "請留子臧。"
                },
                {
                    "paragraph": "乃反，而致其邑。",
                    "zhushu": "還邑於成公。爲十五年執曹伯傳。",
                    "type": 2
                },
                {
                    "paragraph": "經十有四年，春，王正月，莒子朱卒。",
                    "zhushu": "無傳。九年盟于蒲。"
                },
                {
                    "paragraph": "○夏，衛孫林父自晉歸于衛。",
                    "zhushu": "晉納之，故曰歸。"
                },
                {
                    "paragraph": "○秋，叔孫僑如如齊逆女。○",
                    "zhushu": "成公逆夫人最爲得禮，而經無納幣者，文闕絶也。"
                },
                {
                    "paragraph": "○鄭公子喜帥師伐許。○九月，僑如以夫人婦姜氏至自齊。○冬，十月，庚寅，衛侯臧卒。",
                    "zhushu": "五同盟。"
                },
                {
                    "paragraph": "○秦伯卒。",
                    "zhushu": "無傳。二年大夫盟於蜀，而不赴以名，例在隱七年。",
                    "type": 2
                },
                {
                    "paragraph": "傳十四年，春，衛侯如晉，晉侯強見孫林父焉，",
                    "zhushu": "林父以七年奔晉。強見，欲歸之。強，其丈切，注同。見，賢遍切，注及下而見之同。"
                },
                {
                    "paragraph": "定公不可。夏，衛侯旣歸，晉侯使郤犫送孫林父而見之。衛侯欲辭，定姜曰：“不可。",
                    "zhushu": "定姜，定公夫人。"
                },
                {
                    "paragraph": "是先君宗卿之嗣也，",
                    "zhushu": "同姓之卿。"
                },
                {
                    "paragraph": "大國又以爲請，不許，將亡。雖惡之，不猶愈於亡乎？君其忍之！",
                    "zhushu": "違大國，必見伐，故亡。爲，如字，或于僞切。惡，烏路切。"
                },
                {
                    "paragraph": "安民而宥宗卿，不亦可乎？”衛侯見而復之。",
                    "zhushu": "復林父位。宥，音又。"
                },
                {
                    "paragraph": "衛侯饗苦成叔，",
                    "zhushu": "成叔，郤犫。"
                },
                {
                    "paragraph": "寗惠子相。",
                    "zhushu": "相，佐禮。惠子，寗殖。相，息亮切。注同。"
                },
                {
                    "paragraph": "苦成叔傲。寗子曰：“苦成家其亡乎！古之爲享食也，以觀威儀、省禍福也。故詩曰：“兕觵其觩，旨酒思柔。",
                    "zhushu": "詩小雅。言君子好禮，飲酒皆思柔德。雖設兕觵，觩然不用。以兕角爲觵，所以罰不敬。觩，陳設之貌。傲，五報切。本又作敖。注及下同。食，音嗣。兕，徐，辭媡切。觵，古横切。觩，徐音糾，又巨彪切，一音巨秋切。好，呼報切。"
                },
                {
                    "paragraph": "彼交匪傲，萬福來求。”",
                    "zhushu": "彼之交於事而不惰傲，乃萬福之所求。"
                },
                {
                    "paragraph": "今夫子傲，取禍之道也。”",
                    "zhushu": "爲十七年郤氏亡。"
                },
                {
                    "paragraph": "○秋，宣伯如齊逆女。稱族，尊君命也。○八月，鄭子罕伐許，敗焉。",
                    "zhushu": "爲許所敗。敗，必邁切，下同。"
                },
                {
                    "paragraph": "戊戍，鄭伯復伐許。庚子，入其郛。",
                    "zhushu": "郛，郭也。復，扶又切。"
                },
                {
                    "paragraph": "許人平以叔申之封。",
                    "zhushu": "四年，鄭公孫申疆許田，許人敗之，不得定其封疆。今許以是所封田求和於鄭。疆，居良切，下同。"
                },
                {
                    "paragraph": "○九月，僑如以夫人婦姜氏至自齊。舎族，尊夫人也。",
                    "zhushu": "舎族，謂不稱叔孫。舎，音捨。注同。"
                },
                {
                    "paragraph": "故君子曰：“春秋之稱，微而顯，",
                    "zhushu": "辭微而義顯。稱，尺證切。"
                },
                {
                    "paragraph": "志而晦，",
                    "zhushu": "志，記也。晦，亦微也。謂約言以記事，事敘而文微。晦，呼内切。"
                },
                {
                    "paragraph": "婉而成章，",
                    "zhushu": "婉，曲也。謂曲屈其辭，有所辟諱，以示大順，而成篇章。婉，怨晩切。注同。"
                },
                {
                    "paragraph": "盡而不汙，",
                    "zhushu": "謂直言其事，盡其事實，無所汙曲。汙，□于切。注同。"
                },
                {
                    "paragraph": "懲惡而勸善，",
                    "zhushu": "善名必書，惡名不滅，所以爲懲勸。懲，直升切。"
                },
                {
                    "paragraph": "非聖人，誰能脩之？”",
                    "zhushu": "脩史䇿成此五者。"
                },
                {
                    "paragraph": "○衛侯有疾，使孔成子、寗惠子立敬姒之子衎以爲大子。",
                    "zhushu": "成子，孔達之孫。敬姒，定公妾。衎，獻公。衎，徐苦旦切。"
                },
                {
                    "paragraph": "○冬十月，衛定公卒。夫人姜氏旣哭而息，見大子之不哀也，不内酌飲，歎曰：“是夫也，將不唯衛國之敗，其必始於未亡人。",
                    "zhushu": "定姜言獻公行無禮，必從己始。下言暴妾使余是也。内，如字。徐音納。酌，市略切，又音略切。"
                },
                {
                    "paragraph": "烏呼！天禍衛國也夫！吾不獲鱄也使主社稷。”",
                    "zhushu": "鱄，衎之母弟。夫，音扶。鱄，徐市戀切，一音專。"
                },
                {
                    "paragraph": "大夫聞之，無不聳懼。孫文子自是不敢舎其重器於衛，",
                    "zhushu": "寳器，聳，息勇切。舎，音赦，或音捨。"
                },
                {
                    "paragraph": "盡寘諸戚，",
                    "zhushu": "寘，置也。戚，孫氏邑。寘，之䜴切。"
                },
                {
                    "paragraph": "而甚善晉大夫。",
                    "zhushu": "備亂起，欲以爲援。爲襄十四年衛侯出奔傳。",
                    "type": 2
                },
                {
                    "paragraph": "經十有五年，春，王二月，葬衛定公。",
                    "zhushu": "無傳。"
                },
                {
                    "paragraph": "○三月，乙巳，仲嬰齊卒。",
                    "zhushu": "無傳。襄仲子，公孫歸父弟。宣十八年逐東門氏，旣而又使嬰齊紹其後，曰仲氏。"
                },
                {
                    "paragraph": "○癸丑，公㑹晉侯、衛侯、鄭伯、曹伯、宋丗子成、齊國佐、邾人同盟于戚。",
                    "zhushu": "成，音城。"
                },
                {
                    "paragraph": "○晉侯執曹伯歸于京師。",
                    "zhushu": "不稱人以執者，曹伯罪不及民。歸之京師，禮也。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○夏，六月，宋公固卒。",
                    "zhushu": "四同盟。"
                },
                {
                    "paragraph": "○楚子伐鄭。○秋，八月，庚辰，葬宋共公。",
                    "zhushu": "三月而葬，速。共，音恭。"
                },
                {
                    "paragraph": "○宋華元出奔晉。○宋華元自晉歸于宋。",
                    "zhushu": "華元欲挾晉以自重，故以外納告。挾，音恊。"
                },
                {
                    "paragraph": "○宋殺其大夫山。",
                    "zhushu": "不書氏，明背其族。"
                },
                {
                    "paragraph": "○宋魚石出奔楚。",
                    "zhushu": "公子目夷之曾孫。"
                },
                {
                    "paragraph": "○冬，十有一月，叔孫僑如㑹晉士爕、齊髙無咎、宋華元、衛孫林父、鄭公子鰌、邾人，㑹呉于鍾離。",
                    "zhushu": "呉夷未甞與中國㑹，今始來通，晉帥諸侯大夫而㑹之，故殊㑹，明本非同好。鍾離，楚邑，淮甫縣。爕，息恊切。咎，其九切。鰌，音秋。好，呼報切。"
                },
                {
                    "paragraph": "○許遷于葉。",
                    "zhushu": "許畏鄭，南依楚，故以自遷爲文。葉，今南陽葉縣也。葉，舒渉切。",
                    "type": 2
                },
                {
                    "paragraph": "傳十五年，春，㑹于戚，討曹成公也。",
                    "zhushu": "討其殺大于而自立，事在十三年。"
                },
                {
                    "paragraph": "執而歸諸京師。書曰“晉侯執曹伯”，不及其民也。",
                    "zhushu": "惡不及民。"
                },
                {
                    "paragraph": "凡君不道於其民，諸侯討而執之，則曰某人執某侯，",
                    "zhushu": "稱人，示衆所欲執。"
                },
                {
                    "paragraph": "不然，則否。",
                    "zhushu": "謂身犯不義者。"
                },
                {
                    "paragraph": "諸侯將見子臧於王而立之，子臧辭曰：“前志有之曰：“聖達節，",
                    "zhushu": "聖人應天命，不拘常禮。見，賢遍切。應，應對之應。拘，九于切。"
                },
                {
                    "paragraph": "次守節，",
                    "zhushu": "謂賢者。"
                },
                {
                    "paragraph": "下失節。”",
                    "zhushu": "愚者妄動"
                },
                {
                    "paragraph": "爲君，非吾節也。雖不能聖，敢失守乎？”遂逃奔宋。○夏，六月，宋共公卒。",
                    "zhushu": "爲下宋亂起。"
                },
                {
                    "paragraph": "○楚將北師，",
                    "zhushu": "侵鄭、衛。"
                },
                {
                    "paragraph": "子囊曰：“新與晉盟而背之，無乃不可乎？”子反曰：“敵利則進，何盟之有？”",
                    "zhushu": "晉、楚盟在十二年。子囊，莊王子公子貞。曩乃郎切。"
                },
                {
                    "paragraph": "申叔時老矣，在申，",
                    "zhushu": "老歸本邑。"
                },
                {
                    "paragraph": "聞之，曰：“子反必不免。信以守禮，禮以庇身。信、禮之亡，欲免，得乎？”",
                    "zhushu": "言不得免。庇，必利切，又音秘。"
                },
                {
                    "paragraph": "楚子侵鄭，及暴隧。遂侵衛，及首止。鄭子罕侵楚，取新石。",
                    "zhushu": "新石，楚邑。隧，音遂。"
                },
                {
                    "paragraph": "欒武子欲報楚，韓獻子曰：“無庸。",
                    "zhushu": "庸，用也。"
                },
                {
                    "paragraph": "使重其罪，民將叛之。",
                    "zhushu": "背盟數戰，罪也。數，所角切。"
                },
                {
                    "paragraph": "無民，孰戰？”",
                    "zhushu": "爲明年晉敗楚於鄢陵傳。"
                },
                {
                    "paragraph": "○秋八月，葬宋共公。於是華元爲右師，魚石爲左師，蕩澤爲司馬，",
                    "zhushu": "蕩澤，公孫壽之孫。"
                },
                {
                    "paragraph": "華喜爲司徒，",
                    "zhushu": "華父督之玄孫。"
                },
                {
                    "paragraph": "公孫師爲司城，",
                    "zhushu": "莊公孫。"
                },
                {
                    "paragraph": "向爲人爲太司寇，鱗朱爲少司寇，",
                    "zhushu": "鱗矔孫。少，詩照切。下同。矔，古亂切。"
                },
                {
                    "paragraph": "向𢄔爲大宰，魚府爲少宰。蕩澤弱公室，殺公子肥。",
                    "zhushu": "輕公室以爲弱，故殺其枝黨。肥，文公子。𢄔，音帶，本又作帶。大，音泰。"
                },
                {
                    "paragraph": "華元曰：“我爲右師，君臣之訓，師所司也。今公室卑而不能正，",
                    "zhushu": "不能討蕩澤。"
                },
                {
                    "paragraph": "吾罪大矣。不能治官，敢頼寵乎？”乃出奔晉。",
                    "zhushu": ""
                },
                {
                    "paragraph": "二華，戴族也。",
                    "zhushu": "華元、華喜。"
                },
                {
                    "paragraph": "司城，莊族也。六官者，皆桓族也。",
                    "zhushu": "魚石、蕩澤、向爲人、鱗朱、向帶、魚府，皆出桓公。"
                },
                {
                    "paragraph": "魚石將止華元。魚府曰：“右師反，必討，是無桓氏也。”",
                    "zhushu": "恐華元還討蕩澤，并及六族。"
                },
                {
                    "paragraph": "魚石曰：“右師苟獲反，雖許之討，必不敢。",
                    "zhushu": "言畏桓族強，"
                },
                {
                    "paragraph": "且多大功，國人與之，不反，懼桓氏之無祀於宋也。",
                    "zhushu": "華元大功，克合晉、楚之成，劫子反以免宋圍。"
                },
                {
                    "paragraph": "石師討，猶有戍在。",
                    "zhushu": "向戌，桓公曽孫。言其賢，華元必不討。戍，音恤。"
                },
                {
                    "paragraph": "桓氏雖亡，必偏。”",
                    "zhushu": "偏，不盡。"
                },
                {
                    "paragraph": "魚石自止華元于河上。請討，許之，乃反。使華喜、公孫師帥國人攻蕩氏，殺子山。",
                    "zhushu": "喜、師非桓族，故使攻之。"
                },
                {
                    "paragraph": "書曰：“宋殺其大夫山。”言背其族也。",
                    "zhushu": "蕩氏，宋公族。還害公室，故去族以示其罪。去，起吕切。"
                },
                {
                    "paragraph": "魚石、向爲人、鱗朱、向帶、魚府出舎於睢上。",
                    "zhushu": "睢，水名。五大夫畏同族罪及，將出奔。睢，音雖。徐：許惟切，又音綏。"
                },
                {
                    "paragraph": "華元使止之，不可。冬十月，華元自止之，不可，乃反。",
                    "zhushu": "五子不止，華元還。"
                },
                {
                    "paragraph": "魚府曰：“今不從，不得入矣。",
                    "zhushu": "不得復入宋。復，扶又切。"
                },
                {
                    "paragraph": "右師視速而言疾，有異志焉。若不我納，今將馳矣。”登丘而望之，則馳。騁而從之，",
                    "zhushu": "五子亦馳逐之，陸云：“登丘而望之則馳，絶句。騁，勑景切。"
                },
                {
                    "paragraph": "則決睢澨，",
                    "zhushu": "澨，水涯。決，壞也。澨，市制切。涯，本又作“崖”，魚佳切，一音冝。壞，音怪。"
                },
                {
                    "paragraph": "閉門登陴矣。左師、二司寇、二宰遂出奔楚。",
                    "zhushu": "四大夫不書，獨魚石告。陴，毗支切。"
                },
                {
                    "paragraph": "華元使向戍爲左師，老佐爲司馬，樂裔爲司寇，以靖國人。",
                    "zhushu": "老佐，戴公五丗孫。裔，以制切。"
                },
                {
                    "paragraph": "○晉三郤害伯宗，譖而殺之，及欒弗忌。",
                    "zhushu": "欒弗忌，晉賢大夫。"
                },
                {
                    "paragraph": "伯州犂奔楚。",
                    "zhushu": "伯宗子。犂，力𠔃切。"
                },
                {
                    "paragraph": "韓獻子曰：“郤氏其不免乎！善人，天地之紀也，而驟絶之，不亡何待？”",
                    "zhushu": "旣殺伯宗，又及弗忌，故曰驟也。爲十七年晉殺二郤傳。驟，仕救切。"
                },
                {
                    "paragraph": "初，伯宗每朝，其妻必戒之曰：“盗憎主人，民惡其上。”子好直言，必及於難。”",
                    "zhushu": "傳見，雖婦人之言不可廢。惡，烏路切。好，呼報切。難，乃旦切。見，賢遍切。"
                },
                {
                    "paragraph": "○十一月，㑹呉于鍾離，始通呉也。",
                    "zhushu": "始與中國接。"
                },
                {
                    "paragraph": "○許靈公畏偪于鄭，請遷于楚。辛丑，楚公子申遷許于葉。",
                    "zhushu": "",
                    "type": 2
                },
                {
                    "paragraph": "經十有六年，春，王正月，雨，木冰。",
                    "zhushu": "無傳。記寒過節，冰封著樹。“雨木冰”，如字。公羊傳云：雨而木冰也。舊于付切。著，直略切。"
                },
                {
                    "paragraph": "○夏，四月，辛未，滕子卒。",
                    "zhushu": "不書名，未同盟。"
                },
                {
                    "paragraph": "○鄭公子喜帥師侵宋。",
                    "zhushu": "喜，穆公子子罕也。"
                },
                {
                    "paragraph": "○六月，丙寅，朔，日有食之。",
                    "zhushu": "無傳。"
                },
                {
                    "paragraph": "○晉侯使欒黶來乞師。",
                    "zhushu": "將伐鄭。黶，欒書子。黶，於斬切，徐，於玷切。"
                },
                {
                    "paragraph": "○甲午，晦，晉侯及楚子、鄭伯戰于鄢陵。楚子、鄭師敗績。",
                    "zhushu": "楚師未大崩，楚子傷目而退，故曰“楚子敗績”。鄢陵，鄭地，今屬穎川郡。鄢，謁晩切，又於建切。"
                },
                {
                    "paragraph": "○楚殺其大夫公子側。",
                    "zhushu": "側，子反。背盟無禮，卒以敗師，故書名。"
                },
                {
                    "paragraph": "○秋，公㑹晉侯、齊侯、衛侯、宋華元、邾人于沙隨，",
                    "zhushu": "沙隨，宋地，梁國寧陵縣北有沙隨亭。"
                },
                {
                    "paragraph": "不見公。",
                    "zhushu": "不及鄢陵戰故。不諱者，恥輕於執止。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○公㑹尹子、晉侯、齊國佐、邾人伐鄭。",
                    "zhushu": "尹子，王卿士。子，爵。"
                },
                {
                    "paragraph": "○曹伯歸自京師。",
                    "zhushu": "爲晉侯所赦，故書“歸”。諸侯歸國，或書名，或不書名，或言“歸自某”，或言“自某歸”，傳無義例，從告辭。"
                },
                {
                    "paragraph": "○九月，晉人執季孫行父，舎之于苕丘。",
                    "zhushu": "苕丘，晉地。舎之苕丘，明不以歸。不稱行人，非使人。苕音條。使，所吏切。"
                },
                {
                    "paragraph": "○冬，十月，乙亥，叔孫僑如出奔齊。",
                    "zhushu": "公未歸，命國人逐之。"
                },
                {
                    "paragraph": "○十有二月，乙丑，季孫行父及晉郤犫盟于扈。",
                    "zhushu": "晉許魯平，故盟。"
                },
                {
                    "paragraph": "○公至自㑹。",
                    "zhushu": "無傳。伐而以㑹致，史異文。"
                },
                {
                    "paragraph": "○乙酉，刺公子偃。",
                    "zhushu": "魯殺大夫皆言刺，義取於周禮三刺之法。刺，本又作㓨，七賜切。",
                    "type": 2
                },
                {
                    "paragraph": "傳十六年，春，楚子自武城使公子成以汝隂之田求成于鄭。",
                    "zhushu": "汝水之南，近鄭地。近，附近之近。"
                },
                {
                    "paragraph": "鄭叛晉，子駟從楚子盟于武城。",
                    "zhushu": "爲晉伐鄭起。"
                },
                {
                    "paragraph": "○夏，四月，滕文公卒。",
                    "zhushu": ""
                },
                {
                    "paragraph": "鄭子罕伐宋，",
                    "zhushu": "滕，宋之與國。鄭因滕有喪而伐宋，故傳舉滕侯卒。侵、伐，經、傳異文，經從告，傳言實。他皆放此。"
                },
                {
                    "paragraph": "宋將鉏、樂懼敗諸汋陂。",
                    "zhushu": "敗鄭師也。樂懼，戴公六丗孫。將鉏，樂氏族。鉏，仕魚切，徐音在魚切。汋，七藥切，徐又音酌，一音市藥切。陂，彼冝切。"
                },
                {
                    "paragraph": "退舎於夫渠，不儆。",
                    "zhushu": "宋師。不儆備。夫，音扶。儆，京領切。"
                },
                {
                    "paragraph": "鄭人覆之，敗諸汋陵，獲將鉏、樂懼。宋恃勝也。",
                    "zhushu": "汋陂、夫渠、汋陵，皆宋地。覆，徐音敷目切，一音扶又切，又音芳又切。"
                },
                {
                    "paragraph": "○衛侯伐鄭，至于鳴鴈，爲晉故也。",
                    "zhushu": "鳴鴈，在陳留雍丘縣西北。爲，于僞切。"
                },
                {
                    "paragraph": "晉侯將伐鄭，范文子曰：“若逞吾願，諸侯皆叛，晉可以逞。",
                    "zhushu": "逞，快也。晉厲公無道，三郤驕，故欲使諸侯叛，冀其懼而思德。"
                },
                {
                    "paragraph": "若唯鄭叛，晉國之憂，可立俟也。”欒武子曰：“不可以當吾丗而失諸侯，必伐鄭。”乃興師。欒書將中軍，士爕佐之。",
                    "zhushu": "代荀庚。"
                },
                {
                    "paragraph": "郤錡將上軍，",
                    "zhushu": "代士爕。"
                },
                {
                    "paragraph": "荀偃佐之。",
                    "zhushu": "代郤錡。偃，荀庚子。"
                },
                {
                    "paragraph": "韓厥將下軍，郤至佐新軍，荀罃居守。",
                    "zhushu": "荀罃，下軍佐。於是郤犫代趙旃將新軍，新上下軍罷矣。守，手又切。"
                },
                {
                    "paragraph": "郤犫如衛，遂如齊，皆乞師焉。欒黶來乞師，孟獻子曰：“有勝矣。”",
                    "zhushu": "卑讓有禮，故知其將勝楚。"
                },
                {
                    "paragraph": "戊寅，晉師起。",
                    "zhushu": ""
                },
                {
                    "paragraph": "鄭人聞有晉師，使告于楚，姚句耳與往。",
                    "zhushu": "句耳，鄭大夫。與往，非使也，爲先歸張本。句，古侯切。與，音預。使，所吏切。"
                },
                {
                    "paragraph": "楚子救鄭，司馬將中軍，",
                    "zhushu": "子反。"
                },
                {
                    "paragraph": "令尹將左，",
                    "zhushu": "子重。"
                },
                {
                    "paragraph": "右尹子辛將右。",
                    "zhushu": "公子壬夫。"
                },
                {
                    "paragraph": "過申，子反入見申叔時，",
                    "zhushu": "叔時老在申。過，古禾切。"
                },
                {
                    "paragraph": "曰：“師其何如？”對曰：“德、刑、詳、義、禮、信，戰之器也。",
                    "zhushu": "器，猶用也。"
                },
                {
                    "paragraph": "德以施惠，刑以正邪，詳以事神，義以建利，禮以順時，信以守物。民生厚而德正，",
                    "zhushu": "財足則思無邪。邪，似嗟切。注皆同。"
                },
                {
                    "paragraph": "用利而事節，",
                    "zhushu": "動不失利，則事得其節。"
                },
                {
                    "paragraph": "時順而物成，",
                    "zhushu": "羣生得所，"
                },
                {
                    "paragraph": "上下和睦，周旋不逆，",
                    "zhushu": "動順理。"
                },
                {
                    "paragraph": "求無不具，",
                    "zhushu": "下應上應，應對之應。"
                },
                {
                    "paragraph": "各知其極。",
                    "zhushu": "無二心。"
                },
                {
                    "paragraph": "故詩曰：“立我烝民，莫匪爾極。”",
                    "zhushu": "烝，衆也。極，中也。詩頌言先王立其衆民，無不得中正。烝，之承切。注同。"
                },
                {
                    "paragraph": "是以神降之福，時無災害，民生敦厖，和同以聽，",
                    "zhushu": "敦，厚也。厖，大也。厖，莫邦切。"
                },
                {
                    "paragraph": "莫不盡力以從上命，致死以補其闕。",
                    "zhushu": "闕，戰死者。"
                },
                {
                    "paragraph": "此戰之所由克也。今楚内棄其民，",
                    "zhushu": "不施惠。"
                },
                {
                    "paragraph": "而外絶其好；",
                    "zhushu": "義不建利。好，呼報切。"
                },
                {
                    "paragraph": "瀆齊盟，",
                    "zhushu": "不詳事神。瀆，徒木切。"
                },
                {
                    "paragraph": "而食話言；",
                    "zhushu": "信不守物。話，戸快切。"
                },
                {
                    "paragraph": "奸時以動，",
                    "zhushu": "禮不順時。周四月，今二月，妨農業。好，音于。本或作“干”。"
                },
                {
                    "paragraph": "而疲氏以逞。",
                    "zhushu": "刑不正邪，而苟快意。疲，本亦作“罷”，音皮。下注同。"
                },
                {
                    "paragraph": "民不知信，進退罪也。人恤所底，其誰致死？",
                    "zhushu": "厎，至也。厎，徐音旨，又之履切。"
                },
                {
                    "paragraph": "子其勉之！吾不復見子矣。”",
                    "zhushu": "言其必敗，不反復見，一本無“復”字。復，扶又切。"
                },
                {
                    "paragraph": "姚句耳先歸，子駟問焉。對曰：“其行速，過險而不整。速則失志，",
                    "zhushu": "不思慮也。"
                },
                {
                    "paragraph": "不整喪列。”志失列喪，將何以戰？楚懼不可用也。”",
                    "zhushu": ""
                },
                {
                    "paragraph": "五月，晉師濟河。聞楚師將至，范文子欲反，曰：“我僞逃楚，可以紓憂。",
                    "zhushu": "紓，緩也。喪，息浪切。下同。紓，音舒。"
                },
                {
                    "paragraph": "夫合諸𠉀，非吾所能也，以遺能者。我若羣臣輯睦以事君，多矣。”武子曰：“不可。”",
                    "zhushu": ""
                },
                {
                    "paragraph": "六月，晉、楚遇於鄢陵。范文子不欲戰，郤至曰：“韓之戰，惠公不振旅；",
                    "zhushu": "衆散敗也。在僖十五年。遺，唯季切。下注“問遺也”同。輯，又作“集”，音同，亦七入切。"
                },
                {
                    "paragraph": "箕之役，先軫不反命；",
                    "zhushu": "死於秋也。在僖三十三年。"
                },
                {
                    "paragraph": "邲之師，荀伯不復從。",
                    "zhushu": "荀林父奔走，不復故道。在宣十二年。從，徐子容切，音或如字。"
                },
                {
                    "paragraph": "皆晉之恥也。子亦見先君之事矣。",
                    "zhushu": "見先君成敗之事。"
                },
                {
                    "paragraph": "今我辟楚，又益恥也。”文子曰：“吾先君之亟戰也，有故。",
                    "zhushu": "亟，數也。亟，去吏切。數，所角切。"
                },
                {
                    "paragraph": "秦、狄、齊、楚皆彊，不盡力，子孫將弱。今三彊服矣，",
                    "zhushu": "齊、秦、狄。"
                },
                {
                    "paragraph": "敵楚而已。唯聖人能外内無患，自非聖人，外寧必有内憂，",
                    "zhushu": "驕亢則憂患生也。元，苦浪切。"
                },
                {
                    "paragraph": "盍釋楚以爲外懼乎？”",
                    "zhushu": ""
                },
                {
                    "paragraph": "甲午晦，楚晨壓晉軍而陳。",
                    "zhushu": "壓，笮其未備。盍，戸臘切。壓，於甲切；徐，於輙切。陳，直覲切。下及注皆同。笮，側百切。"
                },
                {
                    "paragraph": "軍吏患之。范匄趨進，",
                    "zhushu": "匄，士爕子。匄，本又作丏，古害切。"
                },
                {
                    "paragraph": "曰：“塞井夷竈，陳於軍中，而䟽行首。",
                    "zhushu": "䟽行首者，當陳前決開營壘爲戰道。行，戸郎切，一音如字。注同。壘，力軌切。"
                },
                {
                    "paragraph": "晉、楚唯天所授，何患焉？”文子執戈逐之，曰：“國之存亡，天也。童子何知焉？”欒書曰：“楚師輕窕，固壘而待之，三日必退。退而擊之，必獲勝焉。”郤至曰：“楚有六間，不可失也。其二卿相惡，",
                    "zhushu": "子重、子反。窕，勑彫切，又勑弔切。惡，如字，又烏路切。"
                },
                {
                    "paragraph": "王卒以舊，",
                    "zhushu": "罷老不代。卒，子忽切。下皆同。"
                },
                {
                    "paragraph": "鄭陳而不整，",
                    "zhushu": "不整列。"
                },
                {
                    "paragraph": "蠻軍而不陳，",
                    "zhushu": "蠻夷從楚者不結陳。"
                },
                {
                    "paragraph": "陳不違晦，",
                    "zhushu": "晦，月終，隂之盡。故兵家以爲忌。"
                },
                {
                    "paragraph": "在陳而嚻，",
                    "zhushu": "嚻，喧嘩也。嚻，許驕切。徐讀曰嗷，五髙切。注及後同。喧，本又作“諠”，況元切。華，本又作“譁”，音華。"
                },
                {
                    "paragraph": "合而加嚻，",
                    "zhushu": "陳合冝靜，而益有聲。"
                },
                {
                    "paragraph": "各顧其後，莫有鬬心。",
                    "zhushu": "人恤其所底，"
                },
                {
                    "paragraph": "舊不必良，以犯天忌，我必克之。”",
                    "zhushu": ""
                },
                {
                    "paragraph": "楚子登巢車以望晉軍。",
                    "zhushu": "巢車，車上爲櫓巢。說文作轈，云：兵車髙如巢，以望敵也。字林同。櫓，音魯。"
                },
                {
                    "paragraph": "子重使大宰伯州犂侍于王後。",
                    "zhushu": "州犂，晉伯宗子，前年奔楚。大，音泰。"
                },
                {
                    "paragraph": "王曰：“騁而左右，何也？”",
                    "zhushu": "騁，走也。"
                },
                {
                    "paragraph": "曰：“召軍吏也。”“皆聚於中軍矣。”曰：“合謀也。”“張幕矣。”曰：“䖍卜於先君也。”",
                    "zhushu": "䖍，敬也。幕，音莫。"
                },
                {
                    "paragraph": "“徹幕矣。”曰：“將發命也。”“甚嚻，且塵上矣。”曰：“將塞井夷竈而爲行也。”",
                    "zhushu": "夷，平也。上，時掌切。行，戸郎切，下“公行”同。"
                },
                {
                    "paragraph": "“皆乗矣，左右執兵而下矣。”曰：“聽誓也。”",
                    "zhushu": "左，將帥。右，車右。乘，繩證切，下同。將，子匠切。下“去將”同。帥，所𩔖切。下“元帥”同。"
                },
                {
                    "paragraph": "“戰乎？”曰：“未可知也。”“乗而左右皆下矣。”曰：“戰禱也。”",
                    "zhushu": "禱，請於鬼神。禱，丁老切，或丁報切。"
                },
                {
                    "paragraph": "伯州犂以公卒告王。",
                    "zhushu": "公，晉侯。"
                },
                {
                    "paragraph": "苗賁皇在晉侯之側，亦以王卒告。",
                    "zhushu": "賁皇，楚鬬椒子，宣四年奔晉。賁，扶云切。"
                },
                {
                    "paragraph": "皆曰：“國士在，且厚，不可當也。”",
                    "zhushu": "晉侯左右皆以伯州犂在楚，知晉之情，且謂楚衆多，故憚合戰，與苗賁皇意異。憚，徒旦切。"
                },
                {
                    "paragraph": "苗賁皇言於晉侯曰：“楚之良，在其中軍王族而已。請分良以擊其左右，而三軍萃於王卒，",
                    "zhushu": "萃，集也。萃，似醉切。"
                },
                {
                    "paragraph": "必大敗之。”公筮之。史曰：“吉。其卦遇復，䷗",
                    "zhushu": "震下坤上，復無變。"
                },
                {
                    "paragraph": "曰：“南國䠞，射其元王，中厥目。”",
                    "zhushu": "北，卜者辭也。復，陽長之卦，陽氣起子，南行推隂，故曰南國䠞也。南國勢䠞，則離受其咎。離爲諸侯，又爲目，陽氣激南，飛矢之象，故曰：射其元王，中厥目。䠞，子六切。射，食亦切。注及下射之同。中，丁仲切。注同。長，丁丈切。激，古狄切。"
                },
                {
                    "paragraph": "國䠞、王傷，不敗何待？”公從之。",
                    "zhushu": "從其言而戰。"
                },
                {
                    "paragraph": "有淖於前，",
                    "zhushu": "淖，泥也。淖，乃孝切。徐，徒較切。"
                },
                {
                    "paragraph": "乃皆左右相違於淖。",
                    "zhushu": "違，辟也。"
                },
                {
                    "paragraph": "歩毅御晉厲公，欒鍼爲右。",
                    "zhushu": "歩毅，即郤毅。"
                },
                {
                    "paragraph": "彭名御楚共王，潘黨爲右。石首御鄭成公，唐苟爲右。欒、范以其族夾公行。",
                    "zhushu": "二族，強敌，在公左右。共，音恭。夾，古洽切。"
                },
                {
                    "paragraph": "䧟於淖，欒書將載晉侯，鍼曰：“書退！國有大任，焉得專之？",
                    "zhushu": "在君前，故子名其父。大任，謂元帥之職。焉，於䖍切。"
                },
                {
                    "paragraph": "且侵官，冒也；",
                    "zhushu": "載公爲侵官。冒，莫報切。徐，莫北切。"
                },
                {
                    "paragraph": "失官，慢也；",
                    "zhushu": "去將而御，失官也。"
                },
                {
                    "paragraph": "離局，姦也。",
                    "zhushu": "逺其部曲爲離局。離，力志切。注同。逺，于萬切。"
                },
                {
                    "paragraph": "有三罪焉，不可犯也。”乃掀公以出於淖。",
                    "zhushu": "掀，舉也。城，徐，許言切。云：捧轂舉之，則公軒起也。一曰：掀，引也。胡根切。一音虚斤切。字林云：舉出也，火氣也。又丘近切。"
                },
                {
                    "paragraph": "癸巳，潘尫之黨與養由基蹲甲而射之，徹七札焉。",
                    "zhushu": "黨，潘尫之子。蹲，聚也。一發達七札，言其能陷堅。尫，烏黃切。“之黨”，一本作潘尫之子黨。案注云：黨，潘尫之子也。則傳文不得有子字。古本此及襄二十三年申觧虞之傳摯，皆無子字。蹲，在尊切，徐又在損切，一音才官切。札，側八切，徐，側乙切。"
                },
                {
                    "paragraph": "以示王，曰：“君有二臣如此，何憂於戰？”",
                    "zhushu": "二子以射夸王，夸，苦𤓰切。"
                },
                {
                    "paragraph": "王怒曰：“大辱國。",
                    "zhushu": "賤其不尚知謀。知，音智。"
                },
                {
                    "paragraph": "詰朝，爾射，死藝。”",
                    "zhushu": "言女以射自多，必當以藝死也。詰朝，猶明朝，是戰日。朝，如字。注同。女，音汝。"
                },
                {
                    "paragraph": "吕錡夢射月，中之，退入於泥。",
                    "zhushu": "吕錡，魏錡。射，食亦切，下至“使射”同。中，丁仲切，下及注同。"
                },
                {
                    "paragraph": "占之，曰：“姫姓，日也；",
                    "zhushu": "周也，姫姓尊。"
                },
                {
                    "paragraph": "異姓，月也，",
                    "zhushu": "異姓卑。"
                },
                {
                    "paragraph": "必楚王也。射而中之，退入於泥，亦必死矣。”",
                    "zhushu": "錡自入泥，亦死象。"
                },
                {
                    "paragraph": "及戰，射共王，中目。王召養由基，與之兩矢，使射吕錡，中項，伏弢。",
                    "zhushu": "弢，弓衣。項，戸講切。弢，他刀切。"
                },
                {
                    "paragraph": "以一矢復命。",
                    "zhushu": "言一發而中。"
                },
                {
                    "paragraph": "郤至三遇楚子之卒，見楚子，必下，免胄而趨風。",
                    "zhushu": "疾如風。"
                },
                {
                    "paragraph": "楚子使工尹襄問之以弓，",
                    "zhushu": "問，遺也。"
                },
                {
                    "paragraph": "曰：“方事之殷也，",
                    "zhushu": "殷，盛也。"
                },
                {
                    "paragraph": "有韎韋之跗注，君子也。",
                    "zhushu": "韎，赤色。跗注，戎服，若袴而屬於跗，與袴連。韎，莫拜切，又音妹。徐，莫蓋切。跗，方午切。注，之樹切。袴，苦故切。屬，章玉切。"
                },
                {
                    "paragraph": "識見不榖而趨，無乃傷乎？”",
                    "zhushu": "恐其傷。"
                },
                {
                    "paragraph": "郤至見客，免胄承命，曰：“君之外臣至，從寡君之戎事，以君之靈，間蒙甲胄，",
                    "zhushu": "間，猶近也。近，如字。一本或作與，音預。"
                },
                {
                    "paragraph": "不敢拜命。",
                    "zhushu": "介者不拜。介，音界。"
                },
                {
                    "paragraph": "敢告不寧，君命之辱。",
                    "zhushu": "以君辱賜命，故不敢自安。"
                },
                {
                    "paragraph": "爲事之故，敢肅使者。”",
                    "zhushu": "言君辱命來問，以有軍事不得荅，故肅使者。肅，手至地，若今撎。爲，于僞切。使，所吏切，注及下同。擡，伊志切，揖也。字林云：“舉首下手也。”"
                },
                {
                    "paragraph": "三肅使者而退。",
                    "zhushu": ""
                },
                {
                    "paragraph": "晉韓厥從鄭伯，",
                    "zhushu": "從，逐也。"
                },
                {
                    "paragraph": "其御杜溷羅曰：“速從之！其御屢顧，不在馬，可及也。”韓厥曰：“不可以再辱國君。”乃止。",
                    "zhushu": "二年鞌戰，韓厥已辱齊侯。溷，戸昏切，又戸本切。"
                },
                {
                    "paragraph": "郤至從鄭伯，其右茀翰胡曰：“諜輅之，余從之乗，而俘以下。”",
                    "zhushu": "欲遣輕兵軍進以距鄭伯車前，而自後登其車以執之。茀，府勿切。翰，徐音韓。諜，音牒。輅，五嫁切。乘，䋲證切。輕，遣政切，又如字。"
                },
                {
                    "paragraph": "郤至曰：“傷國君有刑。”亦止。石首曰：“衛懿公唯不去其旗，是以敗於熒。”乃内旌於弢中。",
                    "zhushu": "熒戰在閔二年。去，起吕切。熒，戸扄切。旌，音精。"
                },
                {
                    "paragraph": "唐苟謂石首曰：“子在君側，敗者壹大。我不如子，子以君免，我請止。”乃死。",
                    "zhushu": "敗者壹大，謂軍大崩也。言石首亦君之親臣而執御，與車右不同，故首當御君以退，己當死戰。"
                },
                {
                    "paragraph": "楚師薄於險，",
                    "zhushu": "薄，迫也。"
                },
                {
                    "paragraph": "叔山冉謂養由基曰：“雖君有命，爲國故，子必射。”",
                    "zhushu": "王有“死藝”命。冉，如琰切。爲，于僞切。射，食亦切。"
                },
                {
                    "paragraph": "乃射，再發，盡殪。叔山冉搏人以投，中車，折軾。晉師乃止。",
                    "zhushu": "言二子皆有過人之能。發，如字，徐音廢。㱴，於計切。搏，音愽。中，丁仲切。折，之設切，又市列切。軾，音式。"
                },
                {
                    "paragraph": "囚楚公子茷。",
                    "zhushu": "爲郤至見𧮂張本。茷，扶廢切。"
                },
                {
                    "paragraph": "欒鍼見子重之旌，請曰：“楚人請夫旌，子重之麾也。彼其子重也。日臣之使於楚也，子重問晉國之勇。臣對曰：“好以衆整。”曰：“又何如？”",
                    "zhushu": "又問其餘。夫，音扶。麾，許危切。日，人實切。使，所吏切，下“免使者”同。好，呼報切，下及注皆同。"
                },
                {
                    "paragraph": "臣對曰：“好以暇。”",
                    "zhushu": "暇，間暇。間，音閑。"
                },
                {
                    "paragraph": "今兩國治戎，行人不使，不可謂整；臨事而食言，不可謂暇。",
                    "zhushu": "食，好整之言。使，所吏切，又如字。"
                },
                {
                    "paragraph": "請攝飲焉。”",
                    "zhushu": "攝，持也。持飲，往飲子重。飲，於䲴切。"
                },
                {
                    "paragraph": "公許之。使行人執榼承飲，造于子重，",
                    "zhushu": "承，奉也。榼，苦臘切。造，七報切。"
                },
                {
                    "paragraph": "曰：“寡君乏使，使鍼御持矛，",
                    "zhushu": "御，侍也。"
                },
                {
                    "paragraph": "是以不得犒從者，使某攝飲。”子重曰：“夫子甞與吾言於楚，必是故也，不亦識乎？”",
                    "zhushu": "知其以往言好暇，故致飲。犒，苦報切。從，才用切。"
                },
                {
                    "paragraph": "受而飲之，免使者而復鼓。",
                    "zhushu": "免，脫也。復，扶又切。注及下同。"
                },
                {
                    "paragraph": "旦而戰，見星未已。",
                    "zhushu": ""
                },
                {
                    "paragraph": "子反命軍吏察夷傷，",
                    "zhushu": "夷，亦傷也。"
                },
                {
                    "paragraph": "補卒乗，",
                    "zhushu": "補死亡，乗，繩證切。下同。"
                },
                {
                    "paragraph": "繕甲兵，",
                    "zhushu": "繕，治也。"
                },
                {
                    "paragraph": "展車馬，",
                    "zhushu": "展，陳也。陳，如字。"
                },
                {
                    "paragraph": "雞鳴而食，唯命是聽。",
                    "zhushu": "復欲戰，"
                },
                {
                    "paragraph": "晉人患之。苗賁皇徇曰：“蒐乗、補卒，",
                    "zhushu": "蒐，閱也。徇，似俊切。蒐，所留切。"
                },
                {
                    "paragraph": "秣馬、利兵，",
                    "zhushu": "秣，榖馬也。秣，音末。"
                },
                {
                    "paragraph": "脩陳、固列，",
                    "zhushu": "固，堅也。陳，直覲切，又如字。"
                },
                {
                    "paragraph": "蓐食、申禱，",
                    "zhushu": "申，重也。蓐，音辱。重，直用切。"
                },
                {
                    "paragraph": "明日復戰。”乃逸楚囚。",
                    "zhushu": "逸，縱也。縱，子用切。"
                },
                {
                    "paragraph": "王聞之，召子反謀。榖陽豎獻飲於子反，子反醉而不能見。",
                    "zhushu": "榖陽，子反内豎。見，賢遍切。"
                },
                {
                    "paragraph": "王曰：“天敗楚也夫！余不可以待。”乃宵遁。",
                    "zhushu": ""
                },
                {
                    "paragraph": "晉入楚軍，三日榖。",
                    "zhushu": "食楚粟三日也。夫，音扶。三日榖，本或作三日館榖，誤也。"
                },
                {
                    "paragraph": "范文子立於戎馬之前，曰：“君幼，諸臣不佞，",
                    "zhushu": "佞，才也。君幼，本或作君幼弱。"
                },
                {
                    "paragraph": "何以及此？君其戒之！",
                    "zhushu": "戒勿驕。"
                },
                {
                    "paragraph": "周書曰：“惟命不于常”，有德之謂。”",
                    "zhushu": "周書康誥。言勝無常命，惟德是與。"
                },
                {
                    "paragraph": "楚師還，及瑕，",
                    "zhushu": "瑕，楚地。"
                },
                {
                    "paragraph": "王使謂子反曰：“先大夫之覆師徒者，君不在。",
                    "zhushu": "謂子玉敗城僕時，王不在軍。覆，芳服切。"
                },
                {
                    "paragraph": "子無以爲過，不榖之罪也。”子反再拜稽首曰：“君賜臣死，死且不朽。",
                    "zhushu": "王引過，亦所以責子反。"
                },
                {
                    "paragraph": "臣之卒實奔，臣之罪也。”子重使謂子反曰：“初隕師徒者，而亦聞之矣。盍圖之？”",
                    "zhushu": "聞子玉自殺，終二卿相惡卒。從此已前，皆子忽切。隕，于敏切。盍，戸臘切。"
                },
                {
                    "paragraph": "對曰：“雖微先大夫有之，大夫命側，側敢不義？”",
                    "zhushu": "言以義命己，不敢不受。"
                },
                {
                    "paragraph": "側亡君師，敢忘其死？”王使止之，弗及而卒。○戰之日，齊國佐、髙無咎至于師。",
                    "zhushu": "無咎，髙固子。"
                },
                {
                    "paragraph": "衛侯出于衛，公出于壞隤。",
                    "zhushu": "壞隤，魯邑。齊、衛皆後，非獨魯。明晉以僑如故，不見公。壞，戸怪切。徐音懷。隤，徒回切。"
                },
                {
                    "paragraph": "宣伯通於穆姜，",
                    "zhushu": "穆姜，成公母。"
                },
                {
                    "paragraph": "欲去季、孟，而取其室。",
                    "zhushu": "季文子、孟獻子。去，起吕切。"
                },
                {
                    "paragraph": "將行，穆姜送公，而使逐二子。公以晉難告，",
                    "zhushu": "會晉伐鄭。難，乃旦切。"
                },
                {
                    "paragraph": "曰：“請反而聽命。”姜怒，公子偃、公子鉏趨過，",
                    "zhushu": "二子，公庶弟。鉏，仕居切。"
                },
                {
                    "paragraph": "指之曰：“女不可，是皆君也。”",
                    "zhushu": "言欲廢公更立君。女，音汝。"
                },
                {
                    "paragraph": "公待於壞隤，申宫、儆備，",
                    "zhushu": "申勑宮備。儆，京領切。"
                },
                {
                    "paragraph": "設守而後行，是以後。",
                    "zhushu": "後晉、楚戰期。守，乎又切。"
                },
                {
                    "paragraph": "使孟獻子守于公宫。○秋，㑹于沙隨，謀伐鄭也。",
                    "zhushu": "鄭猶未服。"
                },
                {
                    "paragraph": "○宣伯使告郤犫曰：“魯侯待于壞隤，以待勝者。”",
                    "zhushu": "觀晉、楚之勝負。"
                },
                {
                    "paragraph": "郤犫將新軍，且爲公族大夫，以主東諸侯。",
                    "zhushu": "主齊、魯之屬。"
                },
                {
                    "paragraph": "取貨于宣伯，而訴公于晉侯。",
                    "zhushu": "訴，譖也。"
                },
                {
                    "paragraph": "晉侯不見公。○曹人請于晉曰：“自我先君宣公即丗，",
                    "zhushu": "在十三年。"
                },
                {
                    "paragraph": "國人曰：“若之何？憂猶未弭。”",
                    "zhushu": "弭，息也。旣葬，國人皆將從子臧，所謂“憂未息”。弭，亡氏切。"
                },
                {
                    "paragraph": "而又討我寡君，",
                    "zhushu": "前年，晉侯執曹伯"
                },
                {
                    "paragraph": "以亡曹國社稷之鎭公子，",
                    "zhushu": "謂子臧逃奔宋。"
                },
                {
                    "paragraph": "且大汦曹也。",
                    "zhushu": "汦，滅也。"
                },
                {
                    "paragraph": "先君無乃有罪乎？",
                    "zhushu": "言今君無罪而見討，得無以先君故。"
                },
                {
                    "paragraph": "若有罪，則君列諸㑹矣。",
                    "zhushu": "諸侯雖有篡弑之罪，侯伯已與之㑹，則不復討。前年㑹干戚，曹伯在列，盟畢乃執之，故曹人以爲無罪。篡，𥘉患切。弑，音試。復，扶又切。下及下文“復請”同。"
                },
                {
                    "paragraph": "君唯不遺德、刑，",
                    "zhushu": "遺，失也。"
                },
                {
                    "paragraph": "以伯諸侯，豈獨遺諸敝邑？敢私布之。”",
                    "zhushu": "爲曹伯歸不以名告傳。伯，如字，又音霸。"
                },
                {
                    "paragraph": "○七月，公㑹尹武公及諸侯伐鄭。將行，姜，又命公如初。",
                    "zhushu": "復欲使公逐季、孟。"
                },
                {
                    "paragraph": "公又申守而行。諸侯之師次于鄭西，我師次于督揚，不敢過鄭。",
                    "zhushu": "督揚，鄭東地。守，手又切。下注同。過，古卧切，又古禾切。"
                },
                {
                    "paragraph": "子叔聲伯使叔孫豹請逆于晉師，",
                    "zhushu": "豹，叔孫僑如弟也。僑如於是遂作亂，豹因奔齊。"
                },
                {
                    "paragraph": "爲食於鄭郊。師逆以至，",
                    "zhushu": "聲伯戒叔孫以必須所逆晉師至乃食。"
                },
                {
                    "paragraph": "聲伯四日不食以待之，食使者",
                    "zhushu": "使者，豹之介。食，音嗣。使，所吏切。介，音界，及下文“敢介”同。"
                },
                {
                    "paragraph": "而後食。",
                    "zhushu": "言其忠也。“而後食”，一本作“聲伯而後食”。"
                },
                {
                    "paragraph": "諸侯遷于制田。",
                    "zhushu": "熒陽宛陵縣東有制澤。"
                },
                {
                    "paragraph": "知武子佐下軍，",
                    "zhushu": "武子，荀罃。"
                },
                {
                    "paragraph": "以諸侯之師侵陳，至于鳴鹿。",
                    "zhushu": "陳國武平縣西南有鹿邑。"
                },
                {
                    "paragraph": "遂侵蔡。”未反，",
                    "zhushu": "侵陳、蔡不書，公不與。與，音預。"
                },
                {
                    "paragraph": "諸侯遷干潁上。戊午，鄭子罕宵軍之，宋、齊、衛皆失軍。",
                    "zhushu": "將主與軍相失。宋、衛不書，後也。將，子匠切。"
                },
                {
                    "paragraph": "○曹人復請于晉。晉侯謂子臧：“反，吾歸而君。”",
                    "zhushu": "以曹人童子臧故。"
                },
                {
                    "paragraph": "子臧反，曹伯歸。",
                    "zhushu": "子臧自宋還。"
                },
                {
                    "paragraph": "子臧盡致其邑與卿而不出。",
                    "zhushu": "不出仕。"
                },
                {
                    "paragraph": "○宣伯使告郤犫曰：“魯之有季、孟，猶晉之有欒、范也，政令於是乎成。今其謀曰：“晉政多門，不可從也。",
                    "zhushu": "政不由君。"
                },
                {
                    "paragraph": "寧事齊、楚，有亡而已，蔑從晉矣。”",
                    "zhushu": "蔑，無也。"
                },
                {
                    "paragraph": "若欲得志於魯，請止行父而殺之，",
                    "zhushu": "行父，季文子也。"
                },
                {
                    "paragraph": "我斃蔑也，",
                    "zhushu": "蔑，孟獻子，時留守公官。斃，婢丗切。"
                },
                {
                    "paragraph": "而事晉，蔑有貳矣。魯不貳，小國必睦。不然，歸必叛矣。”九月，晉人執季文子于苕丘。公還，待于鄆，",
                    "zhushu": "鄆，魯西邑，東郡廪丘縣東有鄆城。廪，力甚切。"
                },
                {
                    "paragraph": "使子叔聲伯請季孫于晉。郤犫曰：“苟去仲孫蔑而止季孫行父，吾與子國，親於公室。”",
                    "zhushu": "親魯甚於晉公室。去，起吕反。下同。"
                },
                {
                    "paragraph": "對曰：“僑如之情，子必聞之矣。",
                    "zhushu": "聞其淫慝情。慝，吐得切。下同。"
                },
                {
                    "paragraph": "若去蔑與行父，是大棄魯國而罪寡君也。若猶不棄，而惠徼周公之福，使寡君得事晉君，則夫二人者，魯國社稷之臣也。若朝亡之，魯必夕亡。以魯之密邇仇讎，",
                    "zhushu": "仇讎，謂齊、楚。夫，音扶。朝，知字。"
                },
                {
                    "paragraph": "亡而爲讎，治之何及？”",
                    "zhushu": "言魯屬齊、楚，則還爲晉讎。"
                },
                {
                    "paragraph": "郤犫曰：“吾爲子請邑。”對曰：“嬰齊，魯之常隷也，",
                    "zhushu": "隷，賤官。爲，于僞切。"
                },
                {
                    "paragraph": "敢介大國以求厚焉？",
                    "zhushu": "介，因也。"
                },
                {
                    "paragraph": "承寡君之命以請，",
                    "zhushu": "承，奉也。"
                },
                {
                    "paragraph": "若得所請，吾子之賜多矣，又何求？”范文子謂欒武子曰：“季孫於魯，相二君矣。",
                    "zhushu": "二君，宣、成。相，息亮切。"
                },
                {
                    "paragraph": "妾不衣帛，馬不食粟，可不謂忠乎？信讒慝而棄忠良，若諸侯何？”子叔嬰齊奉君命無私，",
                    "zhushu": "不受郤犫請邑。衣，於旣切。食，舊如字，對上句應作嗣音。"
                },
                {
                    "paragraph": "謀國家不貳，",
                    "zhushu": "謂四日不食，以堅事晉。"
                },
                {
                    "paragraph": "圖其身不忘其君。",
                    "zhushu": "辭邑不食，皆先君而後身。"
                },
                {
                    "paragraph": "若虚其請，是棄善人也。子其圖之！”乃許魯平，赦季孫。",
                    "zhushu": ""
                },
                {
                    "paragraph": "冬十月，出叔孫僑如而盟之，僑如奔齊。",
                    "zhushu": "諸大夫共盟，以僑如爲戒。"
                },
                {
                    "paragraph": "○十二月，季孫及郤犫盟于扈。歸，刺公子偃，",
                    "zhushu": "偃與鉏俱爲姜所指。而獨殺偃。偃與謀，與，音預。"
                },
                {
                    "paragraph": "召叔孫豹于齊而立之。",
                    "zhushu": "近此七月，聲伯使豹請逆於晉，聞魯人將討僑如，豹乃辟其難，先奔齊，生二子而魯乃召之。故襄二年豹始見經，傳於此因言其終。難，乃旦切。見，賢遍切。"
                },
                {
                    "paragraph": "○齊聲孟子通僑如，",
                    "zhushu": "聲孟子，齊靈公母，宋女。"
                },
                {
                    "paragraph": "使立於髙、國之間。",
                    "zhushu": "位此二卿。"
                },
                {
                    "paragraph": "僑如曰：“不可以再罪。”奔衛，亦間於卿。",
                    "zhushu": "傳亦終言僑如之佞。間，徐音間厠之間，讀者或如字。"
                },
                {
                    "paragraph": "○晉侯使郤至獻楚捷于周，與單襄公語，驟稱其伐。",
                    "zhushu": "伐，功也。"
                },
                {
                    "paragraph": "單子語諸大夫曰：“温季其亡乎！",
                    "zhushu": "温季，郤至。語，魚據切。"
                },
                {
                    "paragraph": "位於七人之下，",
                    "zhushu": "佐新軍，位在入。"
                },
                {
                    "paragraph": "而求掩其上。",
                    "zhushu": "稱己之伐，掩上功。"
                },
                {
                    "paragraph": "怨之所聚，亂之本也。多怨而階亂，何以在位？",
                    "zhushu": "怨爲亂階。"
                },
                {
                    "paragraph": "夏書曰：“怨豈在明，不見是圖。”",
                    "zhushu": "逸書也。不見，細微也。見，賢遍切，又如字。"
                },
                {
                    "paragraph": "將愼其細也。今而明之，其可乎？”",
                    "zhushu": "言郤至顯稱己功，所以明怨咎。",
                    "type": 2
                },
                {
                    "paragraph": "經十有七年，春，衛北宫括帥師侵鄭。",
                    "zhushu": "括，成公曾孫。括，古活切。"
                },
                {
                    "paragraph": "○夏，公㑹尹子、單子、晉侯、齊侯、宋公、衛侯、曹伯、邾人伐鄭。",
                    "zhushu": "晉未能服鄭，故假天子烕周，使二卿㑹之。晉爲兵主，而猶先尹、單，尊王命也。單伯稱子，蓋降爵。"
                },
                {
                    "paragraph": "○六月，乙酉，同盟于柯陵。",
                    "zhushu": "柯陵，鄭西地。柯，古河切。"
                },
                {
                    "paragraph": "○秋，公至自㑹。",
                    "zhushu": "無傳。"
                },
                {
                    "paragraph": "○齊髙無咎出奔莒。○九月，辛丑，用郊。",
                    "zhushu": "無傳。九月郊𥙊，非禮明矣。書“用郊”，從史文。"
                },
                {
                    "paragraph": "○晉侯使荀罃來乞師。",
                    "zhushu": "無傳。將伐鄭。"
                },
                {
                    "paragraph": "○冬，公㑹單子、晉侯、宋公、衛侯、曹伯、齊人、邾人伐鄭。",
                    "zhushu": "鄭猶未服故。"
                },
                {
                    "paragraph": "○十有一月，公至自伐鄭。",
                    "zhushu": "無傳。"
                },
                {
                    "paragraph": "○壬申，公孫嬰齊卒于貍脤。",
                    "zhushu": "十一月無壬申，日誤也。貍脤，闕。貍，力之切。服，市軫切。"
                },
                {
                    "paragraph": "○十有二月，丁巳，朔，日有食之。",
                    "zhushu": "無傳。"
                },
                {
                    "paragraph": "○邾子貜且卒。",
                    "zhushu": "無傳。五同盟。貜，俱縳切。徐，居碧切。且，子餘切。"
                },
                {
                    "paragraph": "○晉殺其大夫郤錡、郤犫、郤至。○楚人滅舒庸。",
                    "zhushu": "",
                    "type": 2
                },
                {
                    "paragraph": "傳十七年，春，王正月，鄭子駟侵晉虚、滑。",
                    "zhushu": "虚、滑，晉二邑。滑，故滑國，爲秦所滅，時屬晉，後屬周。虚，起居切。"
                },
                {
                    "paragraph": "衛北宫括救晉，侵鄭，至于髙氏。",
                    "zhushu": "不書救，以侵告。髙氏，在陽翟縣西南。"
                },
                {
                    "paragraph": "夏，五月，鄭大子髠頑、侯獳爲質於楚，",
                    "zhushu": "侯獳，鄭大夫。髠，苦門切。獳，乃侯切。質，音致。"
                },
                {
                    "paragraph": "楚公子成、公子寅戍鄭。",
                    "zhushu": ""
                },
                {
                    "paragraph": "公㑹尹武公、單襄公及諸侯伐鄭，自戲童至于曲洧。",
                    "zhushu": "今新汲縣治曲洧城，臨洧水。戲，許冝切。洧，于軌切。治，直吏切。"
                },
                {
                    "paragraph": "○晉范文子反自鄢陵，",
                    "zhushu": "前年鄢陵戰還。"
                },
                {
                    "paragraph": "使其祝宗祈死，",
                    "zhushu": "祝宗，主𥙊祀祈禱者。"
                },
                {
                    "paragraph": "曰：“君驕侈而克敵，是天益其疾也，難將作矣。愛我者惟祝我，使我速死，無及於難，范氏之福也。”六月，戊辰，士爕卒。",
                    "zhushu": "傳言厲公無道，故賢臣□懼，因禱自裁。侈，尺氏切，又尸氏切。難，乃且切。祝，之又切。"
                },
                {
                    "paragraph": "○乙酉，同盟于柯陵，㝷戚之盟也。",
                    "zhushu": "戚盟在十五年。"
                },
                {
                    "paragraph": "○楚子重救鄭，師于首止。諸侯還。",
                    "zhushu": "畏楚強。"
                },
                {
                    "paragraph": "○齊慶克通于聲孟子，與婦人蒙衣乗輦而入于閎。",
                    "zhushu": "慶克，慶封父。蒙衣，亦爲婦人服，與婦人相冒。閎，巷門。與，如字，徐音預。閎，音宏。冒，亡報切。"
                },
                {
                    "paragraph": "鮑牽見之，以告國武子。",
                    "zhushu": "鮑牽，鮑叔牙曽孫。"
                },
                {
                    "paragraph": "武子召慶克而謂之。慶克乆不岀，",
                    "zhushu": "慙卧於家，夫人所以怪之。"
                },
                {
                    "paragraph": "而告夫人曰：“國子謫我。”",
                    "zhushu": "謫，譴責也。謫，直軰切。譴，遣戰切。"
                },
                {
                    "paragraph": "夫人怒。國子相靈公以㑹，",
                    "zhushu": "會伐鄭。相，息亮切。下“相施氏”同。"
                },
                {
                    "paragraph": "髙、鮑處守。",
                    "zhushu": "髙無咎、鮑牽。守，手又切。"
                },
                {
                    "paragraph": "及還，將至，閉門而索客。",
                    "zhushu": "蒐索備姦人。索，所白切。"
                },
                {
                    "paragraph": "孟子訴之曰：“髙、鮑將不納君，而立公子角。國子知之。”",
                    "zhushu": "角，頃公子。頃，音傾。"
                },
                {
                    "paragraph": "秋，七月，壬寅，刖鮑牽而逐髙無咎。無咎奔莒，髙弱以盧叛。",
                    "zhushu": "弱，無咎子。盧，髙氏邑。刖，音月，又五刮切。"
                },
                {
                    "paragraph": "齊人來召鮑國而立之。",
                    "zhushu": "國，牽之弟文子。"
                },
                {
                    "paragraph": "初，鮑國去鮑氏而來爲施孝叔臣。施氏卜宰，厈句須吉。",
                    "zhushu": "卜立冡宰。句，其俱切。"
                },
                {
                    "paragraph": "施氏之宰有百室之邑。與厈句須邑，使爲宰，以讓鮑國，而致邑焉。施孝叔曰：“子實吉。”對曰：“能與忠良，吉孰大焉？”鮑國相施氏忠，故齊人取以爲鮑氏後。",
                    "zhushu": ""
                },
                {
                    "paragraph": "仲尼曰：“鮑莊子之知不如葵，葵猶能衛其足。”",
                    "zhushu": "葵傾葉向日以蔽其棍。言鮑牽居亂，不能危行言孫。知，音智。向，許亮切。本又作嚮。行，下孟切。"
                },
                {
                    "paragraph": "○冬，諸侯伐鄭。",
                    "zhushu": "前夏未得志故。"
                },
                {
                    "paragraph": "十月庚午，圍鄭。楚公子申救鄭，師于汝上。十一月，諸侯還。",
                    "zhushu": "不書圍，畏楚救。不成圍而還。"
                },
                {
                    "paragraph": "○𥘉，聲伯夢渉洹，",
                    "zhushu": "洹水岀汲郡林慮縣東北，至魏郡長樂縣入清水。洹，音桓，一音𢘆，今土俗音𡊮。慮，力於切。樂，音洛。下平樂縣同。"
                },
                {
                    "paragraph": "或與己瓊瑰，食之，",
                    "zhushu": "瓊，玉。瑰，珠也。食珠玉，含象。瓊，求營切。瑰，古回切。含，戸暗切。本亦作唅。"
                },
                {
                    "paragraph": "泣而爲瓊瑰，盈其懷。",
                    "zhushu": "淚下化爲珠玉，滿其懷。"
                },
                {
                    "paragraph": "從而歌之曰：“濟洹之水，贈我以瓊瑰。歸乎歸乎，瓊瑰盈吾懷乎！”",
                    "zhushu": "從，就也。夢中爲此歌，"
                },
                {
                    "paragraph": "懼不敢占也。還自鄭，壬申，至于貍脤而占之，曰：“余恐死，故不敢占也。今衆繁而從余三年矣，無傷也。”言之，之莫而卒。",
                    "zhushu": "繁，猶多也。傳戒數占夢。莫，音暮。數，所角切。"
                },
                {
                    "paragraph": "○齊侯使崔杼爲大夫，使慶克佐之，帥師圍盧。",
                    "zhushu": "討髙弱。杼，直吕切。"
                },
                {
                    "paragraph": "國佐從諸侯圍鄭，以難請而歸。",
                    "zhushu": "請於諸侯。難，乃旦切。下同。"
                },
                {
                    "paragraph": "遂如盧師，殺慶克，以榖叛。",
                    "zhushu": "疾克淫亂，故殺之。"
                },
                {
                    "paragraph": "齊侯與之盟于徐關而復之。十二月，盧降。使國勝告難于晉，待命于清。",
                    "zhushu": "勝，國佐子。使以髙氏難告晉。齊欲討國佐，故留其子於外。清，陽平樂縣是。爲明年殺國佐傳。降，下江切。"
                },
                {
                    "paragraph": "○晉厲公侈，多外嬖。",
                    "zhushu": "外嬖，愛幸大去。嬖，必計切。"
                },
                {
                    "paragraph": "反自鄢陵，欲盡去羣大夫而立其左右。",
                    "zhushu": "終如士爕言。反自鄢”，一本作自鄢陵”。去，起吕切。"
                },
                {
                    "paragraph": "胥童以胥克之廢也，怨郤氏，",
                    "zhushu": "童，胥克之子。宣八年，郤缺廢胥克。"
                },
                {
                    "paragraph": "而嬖於厲公。郤錡奪夷陽五田，五亦嬖於厲公。郤犫與長魚矯爭田，執而梏之，",
                    "zhushu": "梏，械也。矯，居表切。梏，古毒切。械，戸戒切。"
                },
                {
                    "paragraph": "與其父母妻子同一轅。",
                    "zhushu": "繫之車轅。"
                },
                {
                    "paragraph": "既，矯亦嬖於厲公。欒書怨郤至，以其不從己而敗楚師也，欲廢之。",
                    "zhushu": "鄢陵戰，欒書欲固壘，郤至言楚有六間以取勝也。"
                },
                {
                    "paragraph": "使楚公子茷告公曰：“此戰也，郤至實召寡君，",
                    "zhushu": "鄢陵戰，晉囚公子茷以歸。"
                },
                {
                    "paragraph": "以東師之未至也，",
                    "zhushu": "齊、魯、衛之師。"
                },
                {
                    "paragraph": "與軍帥之不具也，曰：“此必敗，",
                    "zhushu": "荀罃佐下軍居守，郤犫將新軍乞師，故言不具。帥，所𩔖切。守，手又切。"
                },
                {
                    "paragraph": "吾因奉孫周以事君。”",
                    "zhushu": "孫周，晉襄公曽孫悼公。君，楚王也。"
                },
                {
                    "paragraph": "公告欒書，書曰：“其有焉。不然，豈其死之不恤，而受敵使乎？",
                    "zhushu": "謂鄢陵戰時，楚子問郤至以弓。使，所吏切。"
                },
                {
                    "paragraph": "君盍甞使諸周而察之？”",
                    "zhushu": "甞，試也。盍，戸臘切。使，所吏切，又如字。"
                },
                {
                    "paragraph": "郤至聘于周，欒書使孫周見之。公使覘之，信。",
                    "zhushu": "覘，伺也。覘，勑廉切。伺，音司，又絲嗣切。"
                },
                {
                    "paragraph": "遂怨郤至。",
                    "zhushu": ""
                },
                {
                    "paragraph": "厲公田，與婦人先殺而飲酒，後使大夫殺。",
                    "zhushu": "傳言厲公無道，先婦人而後卿佐。"
                },
                {
                    "paragraph": "郤至奉豕，",
                    "zhushu": "進之於公，"
                },
                {
                    "paragraph": "寺人孟張奪之，",
                    "zhushu": "寺人，奄士。"
                },
                {
                    "paragraph": "郤至射而殺之。公曰：“季子欺余。”",
                    "zhushu": "季子，郤至。公反以爲郤至奪孟張豕。射，食亦切。"
                },
                {
                    "paragraph": "厲公將作難，胥童曰：“必先三郤，族大，多怨。去大族，不偪；",
                    "zhushu": "不偪公室。偪，彼力切。"
                },
                {
                    "paragraph": "敵多怨，有庸。”",
                    "zhushu": "討多怨者易有功。易，以䜴切。"
                },
                {
                    "paragraph": "公曰：“然。”郤氏聞之，郤錡欲攻公，曰：“雖死，君必危。”郤至曰：“人所以立，信、知、勇也。信不叛君，知不害民，勇不作亂。失兹三者，其誰與我？死而多怨，將安用之？",
                    "zhushu": "言俱死，無用多其怨咎。知，音智。"
                },
                {
                    "paragraph": "君實有臣而殺之，其謂君何？我之有罪，吾死後矣。若殺不辜，將失其民，欲安得乎？",
                    "zhushu": "言不得安君位，"
                },
                {
                    "paragraph": "待命而已。受君之禄，是以聚黨。有黨而爭命，",
                    "zhushu": "爭死命。"
                },
                {
                    "paragraph": "罪孰大焉？”",
                    "zhushu": "傳言郤至無反心。"
                },
                {
                    "paragraph": "壬午，胥童、夷羊五帥甲八百，將攻郤氏。",
                    "zhushu": "八百人。"
                },
                {
                    "paragraph": "長魚矯請無用衆，公使清沸魋助之。",
                    "zhushu": "佛魋，亦嬖人。沸，甫味切。魋，徒回切。"
                },
                {
                    "paragraph": "抽戈結祍，",
                    "zhushu": "祍，裳際。祍，而甚切，徐音而鴆切。"
                },
                {
                    "paragraph": "而僞訟者。",
                    "zhushu": "僞與清沸魋訟。"
                },
                {
                    "paragraph": "三郤將謀於榭，",
                    "zhushu": "榭，講武堂。"
                },
                {
                    "paragraph": "矯以戈殺駒伯、苦成叔於其位。",
                    "zhushu": "位，所坐處也。駒伯，郤錡。苦成叔，郤犫。處，昌慮切。"
                },
                {
                    "paragraph": "温季曰：“逃威也。”遂趨。",
                    "zhushu": "郤至本意欲禀君命而死，今矯等不以君命而來，故欲逃。凶賊爲害，故曰“威”，言可畏也。或曰：“威”當爲“藏”。"
                },
                {
                    "paragraph": "矯及諸其車，以戈殺之。皆尸諸朝。",
                    "zhushu": "陳其尸於朝。"
                },
                {
                    "paragraph": "胥童以甲劫欒書、中行偃於朝。矯曰：“不殺二子，憂必及君。”公曰：“一朝而尸三卿，余不忍益也。”對曰：“人將忍君。",
                    "zhushu": "人，謂書與偃。一朝，如字。"
                },
                {
                    "paragraph": "臣聞亂在外爲姦，在内爲軌。御姦以德，",
                    "zhushu": "德綏逺。軌，本又作宄，音同。御，魚吕切。下同。"
                },
                {
                    "paragraph": "御軌以刑。",
                    "zhushu": "刑治近。"
                },
                {
                    "paragraph": "不施而殺，不可謂德。臣偪而不討，不可謂刑。德、刑不立，姦、軌並至。臣請行。”遂出奔狄。",
                    "zhushu": "行，去也。施，如字，或式䜴切。"
                },
                {
                    "paragraph": "公使辭於二子",
                    "zhushu": "辭，謝書與偃。"
                },
                {
                    "paragraph": "曰：“寡人有討於郤氏，郤氏旣伏其辜矣。大夫無辱，其復職位。”",
                    "zhushu": "胥童劫而執之，故云辱。"
                },
                {
                    "paragraph": "皆再拜稽首曰：“君討有罪，而免臣於死，君之惠也。二臣雖死，敢忘君德？”乃皆歸。公使胥童爲卿。",
                    "zhushu": ""
                },
                {
                    "paragraph": "公遊于匠麗氏，",
                    "zhushu": "匠麗，嬖大夫家。"
                },
                {
                    "paragraph": "欒書、中行偃遂執公焉。召士匄，士匄辭。",
                    "zhushu": "辭不往。"
                },
                {
                    "paragraph": "召韓厥，韓厥辭，曰：“昔吾畜於趙氏，孟姫之讒，吾能違兵。",
                    "zhushu": "畜，養也。違，去也。韓厥少爲趙盾所待養，及孟姫之亂，晉將討趙氏，而厥去其兵，示不與黨。言此者，明已無所偏助。孟姫亂在八年。去，起吕切。少，詩照切。"
                },
                {
                    "paragraph": "古人有言曰，“殺老牛莫之敢尸”，而況君乎？二三子不能事君，焉用厥也？”",
                    "zhushu": "尸，主也。焉，於䖍切。"
                },
                {
                    "paragraph": "○舒庸人以楚師之敗也，",
                    "zhushu": "敗於鄢陵。舒庸，東夷國。"
                },
                {
                    "paragraph": "道呉人圍巢，伐駕，圍𨤲、虺，",
                    "zhushu": "巢、駕、𨤲、虺，楚四邑。道，音導，下及注同。駕，如字，一音加。𨤲，力之切。虺，許鬼切。"
                },
                {
                    "paragraph": "遂恃呉而不設備。楚公子橐師襲舒庸，滅之。○閏月，乙卯，晦，欒書、中行偃殺胥童。",
                    "zhushu": "以其劫己故。橐，他洛切。"
                },
                {
                    "paragraph": "民不與郤氏，胥童道君爲亂，故皆書曰“晉殺其大夫”。",
                    "zhushu": "厲公以私欲殺三郤，而三郤死不以無罪書。書、偃以家怨害胥童，而胥童受國討文，明郤氏失民，胥童道亂，冝其爲國戮。",
                    "type": 2
                },
                {
                    "paragraph": "經十有八年，春，王正月，晉殺其大夫胥童。",
                    "zhushu": "傳在前年，經在今春，從告。"
                },
                {
                    "paragraph": "○庚申，晉弑其君州蒲。",
                    "zhushu": "不稱臣，君無道。"
                },
                {
                    "paragraph": "○齊殺其大夫國佐。",
                    "zhushu": "國武子。"
                },
                {
                    "paragraph": "○公如晉。○夏，楚子、鄭伯伐宋。○宋魚石復入于彭城。",
                    "zhushu": "傳例曰：以惡入也。彭城，宋邑，今彭城縣。復，扶又切。"
                },
                {
                    "paragraph": "○公至自晉。○晉侯使士匄來聘。○秋，𣏌伯來朝。○八月，邾子來朝。○築鹿囿。",
                    "zhushu": "築牆爲鹿苑。囿，音又。"
                },
                {
                    "paragraph": "○己丑，公薨于路寢。○冬，楚人、鄭人侵宋。",
                    "zhushu": "子重先遣輕軍侵宋，故稱人而不言伐。輕，遣政切。"
                },
                {
                    "paragraph": "○晉侯使士魴來乞師。",
                    "zhushu": "魴，音房。"
                },
                {
                    "paragraph": "○十有二月，仲孫蔑㑹晉侯、宋公、衛侯、邾子、齊崔杼，同盟于虚朾。",
                    "zhushu": "虚朾，地闕。虚，起居切。朾，他丁切。"
                },
                {
                    "paragraph": "○丁未，葬我君成公。",
                    "zhushu": "",
                    "type": 2
                },
                {
                    "paragraph": "傳十八年，春，王正月庚申，晉欒書、中行偃使程滑弑厲公，",
                    "zhushu": "程滑，晉大夫。"
                },
                {
                    "paragraph": "葬之于翼東門之外，以車一乗。",
                    "zhushu": "言不以君禮葬。諸侯葬車七乗。乗，繩證切。"
                },
                {
                    "paragraph": "使荀罃、士魴逆周子于京師而立之，",
                    "zhushu": "悼公周，"
                },
                {
                    "paragraph": "生十四年矣。大夫逆于清原。周子曰：“孤始願不及此，雖及此，豈非天乎？",
                    "zhushu": "言有命。"
                },
                {
                    "paragraph": "抑人之求君，使岀命也。立而不從，將安用君？二三子用我今日，否亦今日。共而從君，神之所福也。”",
                    "zhushu": "傳言其少有才，所以能自固。少，詩照切。"
                },
                {
                    "paragraph": "對曰：“羣臣之願也，敢不唯命是聽。”庚午，盟而入，",
                    "zhushu": "與諸大夫盟，"
                },
                {
                    "paragraph": "館于伯子同氏。",
                    "zhushu": "晉大夫家。館，舎也。"
                },
                {
                    "paragraph": "辛巳，朝于武宫，",
                    "zhushu": "武公，曲沃。始命君，"
                },
                {
                    "paragraph": "逐不臣者七人。",
                    "zhushu": "夷羊五之屬。"
                },
                {
                    "paragraph": "周子有兄而無慧，不能辨菽麥，故不可立。",
                    "zhushu": "菽，大豆也。豆麥殊形易别，故以爲癡者之𠋫。不慧，蓋丗所謂白癡。菽，音叔。易，以豉切。别，彼列切。癡，勑疑切。"
                },
                {
                    "paragraph": "○齊爲慶氏之難",
                    "zhushu": "前年國佐殺慶克。爲，于僞切。難，乃旦切。"
                },
                {
                    "paragraph": "故，甲申晦，齊侯使士華免以戈殺國佐于内宫之朝。",
                    "zhushu": "華免，齊大夫。内宫，夫人宫。"
                },
                {
                    "paragraph": "師逃于夫人之宫。",
                    "zhushu": "伏兵内宫，恐不勝。"
                },
                {
                    "paragraph": "書曰“齊殺其大夫國佐”，棄命、專殺，以榖叛故也。",
                    "zhushu": "國佐本疾淫亂，殺慶克，齊以是討之。嫌其罪不及死，故傳明言其三罪。"
                },
                {
                    "paragraph": "使清人殺國勝。",
                    "zhushu": "勝，國佐子，前年待命于清者。"
                },
                {
                    "paragraph": "國弱來奔。",
                    "zhushu": "弱，勝之弟。"
                },
                {
                    "paragraph": "王湫奔萊。",
                    "zhushu": "湫，國佐黨。湫，子小切；徐，子鳥切。萊，音來。"
                },
                {
                    "paragraph": "慶封爲大夫，慶佐爲司寇。",
                    "zhushu": "封、佐，皆慶克子。"
                },
                {
                    "paragraph": "旣，齊侯反國弱，使嗣國氏，禮也。",
                    "zhushu": "佐之罪不及不祀。"
                },
                {
                    "paragraph": "○二月乙酉朔，晉悼公即位于朝。",
                    "zhushu": "朝廟五日而即位也。厲公殺絶，故悼公不以嗣子居喪。殺，音試。"
                },
                {
                    "paragraph": "始命百官，",
                    "zhushu": "始爲政。"
                },
                {
                    "paragraph": "施舎、已責，",
                    "zhushu": "施恩惠，舎勞役，止逋責。施，如字，一音始䜴切。逋，布吳切。"
                },
                {
                    "paragraph": "逮鰥寡，",
                    "zhushu": "惠及微。鰥，古頑切。"
                },
                {
                    "paragraph": "振廢滯，",
                    "zhushu": "起舊德，"
                },
                {
                    "paragraph": "厈乏困，救災患，",
                    "zhushu": "厈，亦救也。"
                },
                {
                    "paragraph": "禁淫慝，薄賦斂，宥罪戾，",
                    "zhushu": "宥，寛也。慝，他得切。斂，力驗切。宥，音又。戾，力計切。"
                },
                {
                    "paragraph": "節器用，",
                    "zhushu": "節，省也。省，所景切。下同。"
                },
                {
                    "paragraph": "時用民，",
                    "zhushu": "使民以時。"
                },
                {
                    "paragraph": "欲無犯時。",
                    "zhushu": "不縱私欲。“縦”，本亦作“從”，子用切。"
                },
                {
                    "paragraph": "使魏相、士魴、魏頡、趙武爲卿，",
                    "zhushu": "相，魏錡子。魴，士㑹子。頡，魏顆子。武，趙朔子。此四人其父祖皆有勞於晉國。相，息亮切。頡，戸結切。顆，苦果切。"
                },
                {
                    "paragraph": "荀家、荀㑹、欒黶、韓無忌爲公族大夫，使訓卿之子弟共、儉、孝弟。",
                    "zhushu": "無忌，韓厥子。弟，音悌，本亦作“悌”。"
                },
                {
                    "paragraph": "使士渥濁爲大傅，使脩范武子之法。",
                    "zhushu": "渥濁，士貞子。武子爲景公大傅。渥，於角切。"
                },
                {
                    "paragraph": "右行辛爲司空，使脩士蔿之法。",
                    "zhushu": "辛將右行，因以爲氏。士蔿，獻公司空也。行，戸郎切。蔿，于委切。將，子匠切。"
                },
                {
                    "paragraph": "弁糾御戎，校正屬焉，",
                    "zhushu": "弁糾，欒糾也。校正，主馬官。弁，皮彦切，本又作“卞”，同。糾，居黝切。校，戸孝切。"
                },
                {
                    "paragraph": "使訓諸御知義。",
                    "zhushu": "戎士尚節義。"
                },
                {
                    "paragraph": "荀賔爲右，司士屬焉，",
                    "zhushu": "司士，車右之官。"
                },
                {
                    "paragraph": "使訓勇力之士時使。",
                    "zhushu": "勇力，皆車右也。勇力多不順命，故訓之以共時之使。共，音恭，本亦作“供”，下文同。"
                },
                {
                    "paragraph": "卿無共御，立軍尉以攝之。",
                    "zhushu": "省卿戎御，令軍尉攝御而已。省，所景切。令，力呈切。"
                },
                {
                    "paragraph": "祁奚爲中軍尉，羊舌職佐之。魏絳爲司馬，",
                    "zhushu": "魏犫子也。"
                },
                {
                    "paragraph": "張老爲候奄。鐸遏寇爲上軍尉，籍偃爲之司馬，",
                    "zhushu": "偃，籍談父，爲上軍司馬。鐸，待洛切。遏，於葛切；徐音謁。"
                },
                {
                    "paragraph": "使訓卒乗，親以聽命。",
                    "zhushu": "相親以聽上命。卒，子忽切。乗，繩證切。下及注同。"
                },
                {
                    "paragraph": "程鄭爲乗馬御，六騶屬焉，使訓羣騶知禮。",
                    "zhushu": "程鄭，荀氏别族。乘焉，御，乘車之僕也。六騶，六閑之騶。周禮：諸侯有六閑馬。乗車尚禮客，故訓羣騶使知禮。騶，側留切。"
                },
                {
                    "paragraph": "凡六官之長，皆民譽也。",
                    "zhushu": "大國三卿，晉時置六卿爲軍帥，故揔舉六官，則知羣官無非其人。長，丁丈切。帥，所𩔖切。"
                },
                {
                    "paragraph": "舉不失職，官不易方，",
                    "zhushu": "官守其業，無相踰易。"
                },
                {
                    "paragraph": "爵不踰德，",
                    "zhushu": "量德授爵。"
                },
                {
                    "paragraph": "師不陵正，旅不偪師，",
                    "zhushu": "正，軍將命卿也。師，二千五百人之帥也。旅，五百人之帥也。言上下有禮，不相陵偪。"
                },
                {
                    "paragraph": "民無謗言，所以復霸也。",
                    "zhushu": "此以上通言悼公所行，未必皆在即位之年。復，扶又切。下及注復入皆同。上，時掌切。"
                },
                {
                    "paragraph": "○公如晉，朝嗣君也。○夏六月，鄭伯侵宋，及曹門外。",
                    "zhushu": "曹門，宋城門。"
                },
                {
                    "paragraph": "遂㑹楚子伐宋，取朝郟。楚子辛、鄭皇辰侵城郜，取幽丘，同伐彭城，",
                    "zhushu": "朝郟、城郜、幽丘，皆宋邑。取朝，如字。郟，古洽切。郜，古報切。"
                },
                {
                    "paragraph": "納宋魚石、向爲人、鱗朱、向帶、魚府焉，",
                    "zhushu": "五子以十五年出奔楚，獨書魚石，爲帥告。"
                },
                {
                    "paragraph": "以三百乗戍之而還。書曰“復入”。",
                    "zhushu": "惡其衣阻大國，以兵威還，故書復入。乗，繩證切。惡，烏路切。"
                },
                {
                    "paragraph": "凡去其國，國逆而立之，曰“入”；",
                    "zhushu": "謂本無位，紹繼而立。"
                },
                {
                    "paragraph": "復其位，曰“復歸”；",
                    "zhushu": "亦國逆。復，音服，又扶又切。"
                },
                {
                    "paragraph": "諸侯納之，曰“歸”；",
                    "zhushu": "謂諸侯以言語告請而納之。有位無位皆曰“歸”。"
                },
                {
                    "paragraph": "以惡，曰“復入”。",
                    "zhushu": "謂身爲戎首，稱兵入伐，害國殄民者也。此四條所以明外内之援，辯逆順之辭，通君臣取國有家之大例。“以惡曰復入”，或作“以惡入曰復入”。"
                },
                {
                    "paragraph": "宋人患之。西鉏吾曰：“何也？",
                    "zhushu": "西鉏吾，宋大夫。鉏，仕居切。徐，在居切。吾，音魚。"
                },
                {
                    "paragraph": "若楚人與吾同惡，以德於我，吾固事之也，不敢貳矣。",
                    "zhushu": "惡，謂魚石。"
                },
                {
                    "paragraph": "大國無厭，鄙我猶憾。",
                    "zhushu": "言己事之，則以我爲鄙邑，猶恨不足。此吾患也。厭，於鹽切。憾，戸暗切。"
                },
                {
                    "paragraph": "不然，而收吾憎，使替其政，",
                    "zhushu": "謂不同惡魚石，而用之使佐政。"
                },
                {
                    "paragraph": "以間吾釁，亦吾患也。今將崇諸侯之姦而披其地，",
                    "zhushu": "崇，長也。謂楚今取彭城以封魚石。披，猶分也。間，如字，又間厠之間。釁，許靳切。披，普彼切。長，丁丈切。"
                },
                {
                    "paragraph": "以塞夷庚。",
                    "zhushu": "夷庚，呉、晉往來之要道。楚封魚石於彭城，欲以絶呉、晉之道。"
                },
                {
                    "paragraph": "逞姦而攜服，毒諸侯而懼呉、晉，",
                    "zhushu": "隔呉、晉之道，故懼。𢹂，離也。"
                },
                {
                    "paragraph": "吾庸多矣，非吾憂也。且事晉何爲？晉必恤之。”",
                    "zhushu": "言宋常事晉，何爲顧有此患難。難，乃旦切。"
                },
                {
                    "paragraph": "○公至自晉。晉范宣子來聘，且拜朝也。",
                    "zhushu": "拜謝公朝。"
                },
                {
                    "paragraph": "君子謂晉於是乎有禮。",
                    "zhushu": "有卑讓之禮。"
                },
                {
                    "paragraph": "○秋，𣏌桓公來朝，勞公，且問晉故。公以晉君語之。",
                    "zhushu": "語其德政。勞，力報切。語，魚據切。"
                },
                {
                    "paragraph": "𣏌伯於是驟朝于晉，而請爲昏。",
                    "zhushu": "爲平公不徹樂張本。"
                },
                {
                    "paragraph": "○七月，宋老佐、華喜圍彭城。老佐卒馬。",
                    "zhushu": "言所以不克彭城。"
                },
                {
                    "paragraph": "○八月，邾宣公來朝，即位而來見也。",
                    "zhushu": "見，賢遍切。"
                },
                {
                    "paragraph": "○築鹿囿，書，不時也。",
                    "zhushu": "非土功時。"
                },
                {
                    "paragraph": "○己丑，公薨于路寢，言道也。",
                    "zhushu": "在路寢，得君薨之道。"
                },
                {
                    "paragraph": "○冬十一月，楚子重救彭城，伐宋。",
                    "zhushu": "使偏師與鄭人侵宋，子重爲後鎭。"
                },
                {
                    "paragraph": "宋華元如晉告急。韓獻子爲政，",
                    "zhushu": "於是欒書卒，韓厥代將中軍。"
                },
                {
                    "paragraph": "曰：“欲求得人，必先勤之。",
                    "zhushu": "勤，恤其急。"
                },
                {
                    "paragraph": "成霸安疆，自宋始矣。”晉侯師于台谷以救宋。",
                    "zhushu": "台谷，地闕。台，勑才切，一音臺。"
                },
                {
                    "paragraph": "遇楚師于靡角之谷，楚師還。",
                    "zhushu": "畏晉強也。龍角，宋地。"
                },
                {
                    "paragraph": "○晉士魴來乞師。",
                    "zhushu": "將救宋。"
                },
                {
                    "paragraph": "季文子問師數於臧武仲，",
                    "zhushu": "武仲，宜叔之子。"
                },
                {
                    "paragraph": "對曰：“伐鄭之伇，知伯實來，下軍之佐也。",
                    "zhushu": "知伯，荀罃。"
                },
                {
                    "paragraph": "今□季亦佐下軍，",
                    "zhushu": "彘季，士魴。彘，直例切。"
                },
                {
                    "paragraph": "如伐鄭可也。",
                    "zhushu": "伐鄭在十七年。"
                },
                {
                    "paragraph": "事大國，無失班爵，而加敬焉，禮也。”從之。",
                    "zhushu": "從武仲言。"
                },
                {
                    "paragraph": "○十二月，孟獻子㑹于虚朾，謀救宋也。宋人辭諸侯，而請師以圍彭城。",
                    "zhushu": "不敢煩諸侯，故但請其師。爲襄元年圍彭城傳。"
                },
                {
                    "paragraph": "○孟獻子請于諸侯，而先歸㑹葬。丁未，葬我君成公。書，順也。",
                    "zhushu": "薨于路寢，五月而葬，國家安靜，丗適承嗣，故曰“書，順也”。適，丁歷切。"
                }
            ]
        },
        {
            "name": "襄公元第十四",
            "paragraphs": [
                {
                    "paragraph": "襄公元第十四",
                    "zhushu": "陸云：襄公名午，成公子，母定。以謚法：因事有功曰襄，辟土有德曰襄。",
                    "type": 1
                },
                {
                    "paragraph": "經元年，春，正正月，公即位。",
                    "zhushu": "無傳。於是公年四歳。"
                },
                {
                    "paragraph": "○仲孫蔑㑹晉欒黶、宋華元、衛寗殖、曹人、莒人、邾人、滕人、薛人圍宋彭城。",
                    "zhushu": "魯與謀於虚朾，而書“㑹”者，禀命霸主，非匹敵故。與音預。"
                },
                {
                    "paragraph": "○夏，晉韓厥帥師伐鄭。○仲孫蔑㑹齊崔杼、曹人、邾人、𣏌人次于鄫。",
                    "zhushu": "鄫，鄭地，在陳留襄邑縣東南。書“次”，兵不加鄭，次鄫以待晉師。鄫，才陵切。"
                },
                {
                    "paragraph": "○秋，楚公子壬夫帥師侵宋。○九月，辛酉，天王崩。",
                    "zhushu": "無傳。辛酉，九月十五日。"
                },
                {
                    "paragraph": "○邾子來朝。○冬，衛侯使公孫剽來聘。",
                    "zhushu": "剽，子叔黒背子。剽，匹妙切；字林：匹召切。"
                },
                {
                    "paragraph": "○晉侯使荀罃來聘。",
                    "zhushu": "冬者，十月初也。王崩，赴未至，皆未聞喪，故各得行朝聘之禮，而傳善之。",
                    "type": 2
                },
                {
                    "paragraph": "傳元年，春，己亥，圍宋彭城。",
                    "zhushu": "下有二月，則此己亥爲正月。正月無己亥，日誤。"
                },
                {
                    "paragraph": "非宋地，追書也。",
                    "zhushu": "成十八年，楚取彭城以封魚石，故曰“非宋地”。夫子治春秋，追書繫之宋。"
                },
                {
                    "paragraph": "於是爲宋討魚石，故稱“宋”，且不登叛人也，",
                    "zhushu": "登，成也。不與其專邑叛君，故使彭城還繫宋。爲，于僞切。"
                },
                {
                    "paragraph": "謂之“宋志。",
                    "zhushu": "稱宋，亦以成宋志。"
                },
                {
                    "paragraph": "彭城降晉，晉人以宋五大夫在彭城者歸，寘諸瓠丘。",
                    "zhushu": "彭城降不書，賤略之。瓠丘，晉地。河東東垣縣東南有壷丘。“五大夫”：魚石、向爲人、鱗朱、向帶、魚府。降，戸江切。寘，之䜴切。瓠，徐，侯呉切，一音戸故切。垣，音𡊮。"
                },
                {
                    "paragraph": "齊人不㑹彭城，晉人以爲討。二月，齊大子光爲質於晉。",
                    "zhushu": "光，齊靈公大子。質，音致。"
                },
                {
                    "paragraph": "○夏，五月，晉韓厥、荀偃帥諸侯之師伐鄭，入其郛，",
                    "zhushu": "荀偃不書，非元帥。郛，芳夫切。帥，所𩔖切。"
                },
                {
                    "paragraph": "敗其徒兵於洧上。",
                    "zhushu": "徒兵，歩兵。洧水出密縣東南，至長平入潁。洧，于軌切。"
                },
                {
                    "paragraph": "於是東諸侯之師次于鄫，以待晉師。",
                    "zhushu": "齊、魯、曹、邾𣏌。"
                },
                {
                    "paragraph": "晉師自鄭以鄫之師侵楚焦、夷及陳，",
                    "zhushu": "於是孟獻子自鄫先歸，不與侵陳、楚，故不書。焦，如字，徐在堯切。與，音預。"
                },
                {
                    "paragraph": "晉侯、衛侯次于戚，以爲之援。",
                    "zhushu": "爲韓厥援。"
                },
                {
                    "paragraph": "○秋，楚子辛救鄭，侵宋吕、留。",
                    "zhushu": "吕、留二縣，今屬彭城郡。"
                },
                {
                    "paragraph": "鄭子然侵宋，取犬丘。",
                    "zhushu": "譙國鄼縣東北有犬丘城。“迂迴”，疑。鄼，才河切，又子旦切。迂音于。"
                },
                {
                    "paragraph": "○九月，邾子來朝，禮也。",
                    "zhushu": "邾宣公。"
                },
                {
                    "paragraph": "○冬，衛子叔、晉如武子來聘，禮也。凡諸侯即位，小國朝之，",
                    "zhushu": "小事大。"
                },
                {
                    "paragraph": "大國聘焉，",
                    "zhushu": "大字小。"
                },
                {
                    "paragraph": "以繼好、結信，謀事補闕，禮之大者也。",
                    "zhushu": "闕，猶過也。禮以安國家、利民人爲大。好，呼報切。",
                    "type": 2
                },
                {
                    "paragraph": "經二年，春，王正月，葬簡王。",
                    "zhushu": "無傳。五月而葬，速。"
                },
                {
                    "paragraph": "○鄭師伐宋。",
                    "zhushu": "書伐，從告。"
                },
                {
                    "paragraph": "○夏，五月，庚寅，夫人姜氏薨。○六月，庚辰，鄭伯睔卒。",
                    "zhushu": "禾與襄同盟而赴以名。庚辰，七月九日。書六月，經誤。睔，古困切；徐又胡忖切。"
                },
                {
                    "paragraph": "○晉師、宋師、衛寗殖侵鄭。",
                    "zhushu": "宋雖非卿，師重，故叙衛上。殖，市力切。"
                },
                {
                    "paragraph": "○秋，七月，仲孫蔑㑹晉荀罃、宋華元、衛孫林父、曹人、邾人于戚。○己丑，葬我小君齊姜。",
                    "zhushu": "齊，謚也。三月而葬，速。齊，如字。或音側皆切，非。"
                },
                {
                    "paragraph": "○叔孫豹如宋。",
                    "zhushu": "豹於此始自齊還爲卿。"
                },
                {
                    "paragraph": "○冬，仲孫蔑㑹晉荀罃、齊崔杼、宋華元、衛孫林父、曹人、邾人、滕人、薛人、小邾人于戚，遂城虎牢。",
                    "zhushu": "以偪鄭。"
                },
                {
                    "paragraph": "○楚殺其大夫公子申。",
                    "zhushu": "",
                    "type": 2
                },
                {
                    "paragraph": "傳二年，春，鄭師侵宋，楚令也。",
                    "zhushu": "以彭城故。"
                },
                {
                    "paragraph": "○齊侯伐萊。萊人使正輿子賂夙沙衛以索馬牛，皆百匹，",
                    "zhushu": "夙沙衛，齊寺人。索，簡擇好者。萊，音來。輿，音餘。本亦作與。索，所白切。"
                },
                {
                    "paragraph": "齊師乃還。",
                    "zhushu": ""
                },
                {
                    "paragraph": "君子是以知齊靈公之爲靈也。",
                    "zhushu": "謚法：亂而不損曰靈。言謚應其行。應，應對之應。行，下孟切。"
                },
                {
                    "paragraph": "○夏，齊姜薨。初，穆姜使擇美檟，",
                    "zhushu": "檟，梓之屬。檟，古雅切，木名。"
                },
                {
                    "paragraph": "以自爲櫬與頌琴，",
                    "zhushu": "櫬，棺也。頌琴，琴名，猶言雅琴。皆欲以送終。櫬，初覲切。"
                },
                {
                    "paragraph": "季文子取以葬。",
                    "zhushu": ""
                },
                {
                    "paragraph": "君子曰：“非禮也。禮無所逆。婦，養姑者也。虧姑以成婦，逆莫大焉。",
                    "zhushu": "穆姜，成公母。齊姜，成公婦。養，余亮切。"
                },
                {
                    "paragraph": "詩曰：“其惟哲人，告之話言，順德之行。”",
                    "zhushu": "詩大雅。哲，知也。話，善也。言知者行事無不順。話，戸快切。知，音智。下同。"
                },
                {
                    "paragraph": "季孫於是爲不哲矣。",
                    "zhushu": "言逆德。陸云：一本作“不爲哲矣”。"
                },
                {
                    "paragraph": "且姜氏，君之妣也。",
                    "zhushu": "襄公適母哉，曰君之妣。妣，必履切。適，丁歷切。本又作“嫡”。"
                },
                {
                    "paragraph": "詩曰：“爲酒爲醴，烝𢌿祖妣，以洽百禮，降福孔偕。”",
                    "zhushu": "詩周頌。烝，進也。𢌿，與也。偕，徧也。言敬事祖妣，則鬼神降福。季孫葬姜氏不以禮，是不敬祖妣。烝，之承切。𢌿，必利切。洽，戸夾切。偕，音皆。徧，音遍。"
                },
                {
                    "paragraph": "齊侯使諸姜宗婦來送葬。",
                    "zhushu": "宗婦，同姓大夫之婦。婦人越疆送葬，非禮。疆，居良切。"
                },
                {
                    "paragraph": "召萊子，萊子不㑹，故晏弱城東陽以偪之。",
                    "zhushu": "爲六年滅萊傳。東陽，齊竟上邑。竟，音境。"
                },
                {
                    "paragraph": "○鄭成公疾，子駟請息肩於晉。",
                    "zhushu": "欲辟楚役。以負擔喻。擔，都暫切。"
                },
                {
                    "paragraph": "公曰：“楚君以鄭故，親集矢於其目，",
                    "zhushu": "謂鄢陵戰，晉射楚王目。射，食亦切。"
                },
                {
                    "paragraph": "非異人任，寡人也。",
                    "zhushu": "言楚子任比患，不爲他人，蓋在己。陸云：“非異人任”絶句。任，音壬。一讀至“人”字絶句。爲，于僞切。"
                },
                {
                    "paragraph": "若背之，是棄力與言，其誰暱我？",
                    "zhushu": "言，盟誓之言。背，音佩。“棄力”，服本作“棄功”。暱，本作昵，女乙切；徐，乃吉切。"
                },
                {
                    "paragraph": "免寡人，唯二三子！”",
                    "zhushu": ""
                },
                {
                    "paragraph": "秋七月庚辰，鄭伯睔卒。於是子罕當國，",
                    "zhushu": "攝君事。"
                },
                {
                    "paragraph": "子駟爲政，",
                    "zhushu": "爲政卿。"
                },
                {
                    "paragraph": "子國爲司馬。晉師侵鄭，",
                    "zhushu": "晉伐喪，非禮。"
                },
                {
                    "paragraph": "諸大夫欲從晉。子駟曰：“官命未改。”",
                    "zhushu": "成公未葬，嗣君未免喪，故言“未改”，不欲違先君意。"
                },
                {
                    "paragraph": "㑹于戚，謀鄭故也。",
                    "zhushu": "鄭乆叛晉，謀討之。"
                },
                {
                    "paragraph": "孟獻子曰：“請城虎牢以偪鄭。”",
                    "zhushu": "虎牢，舊鄭邑，今屬晉。"
                },
                {
                    "paragraph": "知武子曰：“善。鄫之㑹，吾子聞崔子之言，今不來矣。",
                    "zhushu": "元年，孟獻子與齊崔杼女于鄫，崔杼有不服晉之言，獻子以告知武子。"
                },
                {
                    "paragraph": "滕、薛、小邾之不至，皆齊故也。",
                    "zhushu": "三國，齊之屬。"
                },
                {
                    "paragraph": "寡君之憂不唯鄭。",
                    "zhushu": "言復憂齊叛。復，扶又切。下同。"
                },
                {
                    "paragraph": "罃將復於寡君，而請於齊。",
                    "zhushu": "以城事白晉君，而請齊㑹之，欲以觀齊志。"
                },
                {
                    "paragraph": "得請而告，吾子之功也。",
                    "zhushu": "得請，謂齊人應命告諸侯㑹築虎牢。"
                },
                {
                    "paragraph": "若不得請，事將在齊。",
                    "zhushu": "將伐齊。"
                },
                {
                    "paragraph": "吾子之請，諸侯之福也，",
                    "zhushu": "城虎牢足以服鄭，息征伐。"
                },
                {
                    "paragraph": "豈唯寡君頼之。”",
                    "zhushu": "傳言荀罃能用善謀。"
                },
                {
                    "paragraph": "○穆叔聘于宋，通嗣君也。○冬，復㑹于戚。齊崔武子及滕、薛、小邾之大夫皆㑹，知武子之言故也。",
                    "zhushu": "武子言事將在齊。齊人懼，帥小國而㑹之，"
                },
                {
                    "paragraph": "遂城虎牢，鄭人乃成。",
                    "zhushu": "如孟獻子之謀。"
                },
                {
                    "paragraph": "○楚公子申爲右司馬，多受小國之賂，以偪子重、子辛，",
                    "zhushu": "偪奪其權勢。"
                },
                {
                    "paragraph": "楚人殺之。故書曰：“楚殺其大夫公子中。”",
                    "zhushu": "言所以致國討之子。",
                    "type": 2
                },
                {
                    "paragraph": "經三年，春，楚公子嬰齊帥師伐呉。○公如晉。○夏，四月，壬戍，公及晉侯盟于長樗。",
                    "zhushu": "晉侯出其國都，與公盟于外。樗，勑居切。"
                },
                {
                    "paragraph": "○公至自晉。",
                    "zhushu": "無傳。不以長樗至，本非㑹。"
                },
                {
                    "paragraph": "○六月，公㑹單子、晉侯、宋公、衛侯、鄭伯、莒子、邾子、齊丗子光。己未，同盟于雞澤。",
                    "zhushu": "雞澤，在廣平曲梁縣西南。周靈王新即位，使王官伯出與諸侯盟，以安王室，故無譏。單音善。"
                },
                {
                    "paragraph": "○陳侯使𡊮僑如㑹。",
                    "zhushu": "陳疾楚政而來屬晉，本非召㑹而自來，故言如㑹。僑，其驕切。"
                },
                {
                    "paragraph": "○戊寅，叔孫豹及諸侯之大夫及陳𡊮僑盟。",
                    "zhushu": "諸侯旣盟，𡊮僑乃至，故使大夫別與之盟。言諸侯之大夫，則在雞澤之諸侯也。殊𡊮僑者，明諸侯大夫所以盟，盟𡊮僑也。據傳，盟在秋，長歷推戊寅七月十三日，經誤。"
                },
                {
                    "paragraph": "○秋，公至自㑹。",
                    "zhushu": "無傳。"
                },
                {
                    "paragraph": "○冬，晉荀罃帥師伐許。",
                    "zhushu": "",
                    "type": 2
                },
                {
                    "paragraph": "傳三年，春，楚子重伐呉，爲簡之師。",
                    "zhushu": "簡，選練。"
                },
                {
                    "paragraph": "克鳩兹，至于衡山。",
                    "zhushu": "鳩兹，呉邑，在丹陽無湖縣東，今臯夷也。衡山，在呉興烏程縣南。"
                },
                {
                    "paragraph": "使鄧廖帥組甲三百、被練三千",
                    "zhushu": "組甲、被練，皆戰備也。組甲，漆甲成組文。被練，練袍。廖，力彫切。組音祖。被，皮義切，徐扶僞切。"
                },
                {
                    "paragraph": "以侵呉。呉人要而擊之，獲鄧廖。其能免者，組甲八十、被練三百而已。",
                    "zhushu": ""
                },
                {
                    "paragraph": "子重歸，旣飲至三日，呉人伐楚，取駕。駕，良邑也。鄧廖，亦楚之良也。君子謂：“子重於是役也，所獲不如所亡。”",
                    "zhushu": "當時君子要，於遥切。"
                },
                {
                    "paragraph": "楚人以是咎子重。子重病之，遂遇心疾而卒。",
                    "zhushu": "憂恚，故成心疾。咎，其九切。恚，一瑞切。"
                },
                {
                    "paragraph": "○公如晉，始朝也。",
                    "zhushu": "公即位而朝。"
                },
                {
                    "paragraph": "○夏，盟于長樗。孟獻子相。公稽首。",
                    "zhushu": "相，儀也。稽首，首至地。相，息亮切。"
                },
                {
                    "paragraph": "知武子曰：“天子在，而君辱稽首，寡君懼矣。”",
                    "zhushu": "稽首，事天子之禮。"
                },
                {
                    "paragraph": "孟獻子曰：“以敝邑介在東表，密邇仇讎，",
                    "zhushu": "仇讎，謂齊、楚與晉爭。介，音界。爭，爭鬬之爭。"
                },
                {
                    "paragraph": "寡君將君是望，敢不稽首？”",
                    "zhushu": "傳言獻子能固事盟主。"
                },
                {
                    "paragraph": "○晉爲鄭服故，且欲脩呉好，",
                    "zhushu": "鄭服在前年。爲，于僞切。好，呼報切。"
                },
                {
                    "paragraph": "將合諸侯。使士匄告于齊曰：“寡君使匄，以歳之不易，不虞之不戒，寡君願與一二兄弟相見，",
                    "zhushu": "不易，多難也。虞，度也。戒，備也。列國之君，相謂兄弟。易，以䜴切。難，乃旦切。度，待洛切。"
                },
                {
                    "paragraph": "以謀不恊。請君臨之。使匄乞盟。”齊侯欲勿許，而難爲不恊，乃盟於耏外。",
                    "zhushu": "與士匄盟。耏，水名。耏，音而。"
                },
                {
                    "paragraph": "○祁奚請老，",
                    "zhushu": "老，致仕。"
                },
                {
                    "paragraph": "晉侯問嗣焉。",
                    "zhushu": "嗣，續其職者。"
                },
                {
                    "paragraph": "稱解狐，其讎也，將立之而卒。",
                    "zhushu": "解狐卒。解，音蟹。"
                },
                {
                    "paragraph": "又問焉，對曰：“午也可。”",
                    "zhushu": "午，祁奚子。"
                },
                {
                    "paragraph": "於是羊舌職死矣，晉侯曰：“孰可以代之？”對曰：“赤也可。”",
                    "zhushu": "赤，職之子伯華。"
                },
                {
                    "paragraph": "於是使祁午爲中軍尉，羊舌赤佐之。",
                    "zhushu": "各代其父。"
                },
                {
                    "paragraph": "君子謂：“祁奚於是能舉善矣。稱其讎，不爲謟；立其子，不爲比；舉其偏，不爲黨。",
                    "zhushu": "謟，媚也。偏，屬也。謟，他檢切。比，毗志切。"
                },
                {
                    "paragraph": "商書曰：“無偏無黨，王道蕩蕩。”",
                    "zhushu": "商書洪範也。蕩蕩，平正無私。"
                },
                {
                    "paragraph": "其祁奚之謂矣。解狐得舉，",
                    "zhushu": "未得位，故曰得舉。"
                },
                {
                    "paragraph": "祁午得位，伯華得官，建一官而三物成，",
                    "zhushu": "一官，軍尉。物，事也。"
                },
                {
                    "paragraph": "能舉善也夫！唯善，故能舉其𩔖。詩云：“惟其有之，是以似之。”祁奚有焉。”",
                    "zhushu": "詩小雅。言唯有德之人，能舉似己者也。夫，音扶，絶句。一讀以“夫”爲下句首。"
                },
                {
                    "paragraph": "○六月，公㑹單頃公及諸侯。己未，同盟于雞澤。",
                    "zhushu": "單頃公，王卿士。頃，音傾。"
                },
                {
                    "paragraph": "晉侯使荀㑹逆呉子于淮上，呉子不至。",
                    "zhushu": "道逺多難。"
                },
                {
                    "paragraph": "○楚子辛爲令尹，侵欲於小國。陳成公使𡊮僑如㑹求成。",
                    "zhushu": "患楚侵欲。𡊮僑濤塗四岀孫。"
                },
                {
                    "paragraph": "晉侯使和組父告于諸侯。",
                    "zhushu": "告陳服。"
                },
                {
                    "paragraph": "秋，叔孫豹及諸侯之大夫及陳𡊮僑盟，陳請服也。",
                    "zhushu": "其君不來，使大夫盟之，匹敵之冝。"
                },
                {
                    "paragraph": "○晉侯之弟揚干亂行於曲梁，",
                    "zhushu": "行，陳次。行，戸郎切。陳，直覲切。"
                },
                {
                    "paragraph": "魏絳戮其僕。",
                    "zhushu": "僕，御也。"
                },
                {
                    "paragraph": "晉侯怒，謂羊舌赤曰：“合諸侯，以爲榮也。揚干爲戮，何辱如之？必殺魏絳，無失也。”對曰：“絳無貳志，事君不辟難，有罪不逃刑，其將來辭，何辱命焉？”言終，魏絳授僕人書，",
                    "zhushu": "僕人，晉侯御僕。"
                },
                {
                    "paragraph": "將伏劒。士魴、張老止之。公讀其書，曰：“日君乏使，使臣斯司馬。",
                    "zhushu": "斯，此也。"
                },
                {
                    "paragraph": "臣聞“師衆以順爲武，",
                    "zhushu": "順，莫敢違。"
                },
                {
                    "paragraph": "軍事有死無犯爲敬”。",
                    "zhushu": "守官行法，雖死不敢有違。"
                },
                {
                    "paragraph": "君合諸侯，臣敢不敬？君師不武，執事不敬，罪莫大焉。臣懼其死，以及揚干，無所逃罪。",
                    "zhushu": "懼自犯不武不敬之罪。"
                },
                {
                    "paragraph": "不能致訓，至於用𨱆，",
                    "zhushu": "用𨱆，斬揚干之僕。𨱆，音越。"
                },
                {
                    "paragraph": "臣之罪重，敢有不從，以怒君心？",
                    "zhushu": "言不敢不從戮。"
                },
                {
                    "paragraph": "請歸死於司寇。”",
                    "zhushu": "致尸於司寇，使戮之。"
                },
                {
                    "paragraph": "公跣而出，曰：“寡人之言，親愛也。吾子之討，軍禮也。寡人有弟，弗能敎訓，使干大命，寡人之過也。子無重寡人之過，",
                    "zhushu": "聽絳死爲重過。跣，先典切。重，直用切，注同。"
                },
                {
                    "paragraph": "敢以爲請。”",
                    "zhushu": "請使無死。"
                },
                {
                    "paragraph": "晉侯以魏絳爲能以刑佐民矣，反役，與之禮食，使佐新軍。",
                    "zhushu": "羣臣旅㑹，今欲顯絳，故特爲設禮食。食，音嗣，又如字。爲，于僞切。"
                },
                {
                    "paragraph": "張老爲中軍司馬，",
                    "zhushu": "代魏絳。"
                },
                {
                    "paragraph": "士富爲𠋫奄。",
                    "zhushu": "代張老。士富，士㑹别族。"
                },
                {
                    "paragraph": "○楚司馬公子何忌侵陳，陳叛故也。○許靈公事楚，不㑹于雞澤。冬，晉知武子帥師伐許。",
                    "zhushu": "",
                    "type": 2
                },
                {
                    "paragraph": "經四年，春，王三月，己酉，陳侯午卒。",
                    "zhushu": "前年大夫盟雞澤。三月無己酉，日誤。"
                },
                {
                    "paragraph": "○夏，叔孫豹如晉。○秋，七月，戊子，夫人姒氏薨。",
                    "zhushu": "成公妾，襄公母。姒，𣏌姓。"
                },
                {
                    "paragraph": "○葬陳成公。",
                    "zhushu": "無傳。"
                },
                {
                    "paragraph": "○八月，辛亥，葬我小君定姒。",
                    "zhushu": "無傳。定，謚也。赴同祔姑，反哭成喪，皆以正夫人禮。母以子貴，踰月而葬，速。"
                },
                {
                    "paragraph": "○冬，公如晉。○陳人圍頓。傳四年，春，楚師爲陳叛故，猶在繁陽。",
                    "zhushu": "前年何忌之師侵陳，今猶未還。繁陽，楚地，在汝南鮦陽縣南。爲，于僞切。鮦，孟康音紂，直乆切；一音童。或音直勇切，非。"
                },
                {
                    "paragraph": "韓獻子患之，言於朝曰：“文王帥殷之叛國以事紂，唯知時也。",
                    "zhushu": "知時未可爭。"
                },
                {
                    "paragraph": "今我易之，難哉！”",
                    "zhushu": "晉力未能服楚，受陳爲非時。"
                },
                {
                    "paragraph": "三月，陳成公卒。楚人將伐陳，聞喪乃止。",
                    "zhushu": "軍禮不伐喪。"
                },
                {
                    "paragraph": "陳人不聽命。",
                    "zhushu": "不聽楚命。"
                },
                {
                    "paragraph": "臧武仲聞之，曰：“陳不服於楚，必亡。大國行禮焉而不服，在大猶有咎，而況小乎？”",
                    "zhushu": ""
                },
                {
                    "paragraph": "夏，楚彭名侵陳，陳無禮故也。",
                    "zhushu": "爲下陳圍頓傳，咎九切。"
                },
                {
                    "paragraph": "○穆叔如晉，報知武子之聘也。",
                    "zhushu": "武子聘在元年。"
                },
                {
                    "paragraph": "晉侯享之。金奏肆夏之三，不拜。",
                    "zhushu": "肆夏，樂曲名。周禮：以鍾鼔奏九夏，其二日肆夏，一名樊；三曰韶夏，一名遏；四日納夏，一名渠。蓋擊鍾而奏此三夏曲。夏，戸雅切。注及下皆同。九夏：一日王夏，二日肆夏，三日韶夏，四日納夏，五日章夏，六日齊夏，七日族夏，八日陔夏，九日驁夏。肆夏，一名樊。國語云：金奏肆夏、樊、遏、渠。杜遂分爲三夏之别名。吕叔王云：肆夏，時邁也。樊、遏，執竸也。渠，思文也。韶，上招切。褐，於葛切。納夏，本或爲夏納，誤。渠，其居切。"
                },
                {
                    "paragraph": "工歌文王之三，又不拜。",
                    "zhushu": "工，樂人也。文王之三，大雅之首，文王、太明、緜。"
                },
                {
                    "paragraph": "歌鹿鳴之三，三拜。",
                    "zhushu": "小雅之首，鹿鳴、四杜：皇皇者華。"
                },
                {
                    "paragraph": "韓獻子使行人子貟問之，",
                    "zhushu": "行人，通使之官。貟，音云，徐于貧切。使，所吏切，下同。"
                },
                {
                    "paragraph": "曰：“子以君命，辱於敝邑。先君之禮，藉之以樂，以辱吾子。",
                    "zhushu": "藉，薦也。藉，在夜切。"
                },
                {
                    "paragraph": "吾子舎其大，而重拜其細，敢問何禮也？”對曰：“三夏，天子所以享元侯也，使臣弗敢與聞。",
                    "zhushu": "元侯，牧伯。舎，音捨。重，直用切。下皆同。與，音預，下“及與”同。牧，徐音目。"
                },
                {
                    "paragraph": "文王，兩君相見之樂也，臣不敢及。",
                    "zhushu": "及，與也。文王之三，皆稱文王之德，受命作周，故諸侯㑹同以相樂。樂，音洛。"
                },
                {
                    "paragraph": "鹿鳴，君所以嘉寡君也，敢不拜嘉？",
                    "zhushu": "晉以叔孫爲嘉賔，故歌周鳴之詩，取其“我有嘉賔”。叔孫奉君命而來，嘉叔孫乃所以嘉魯君。"
                },
                {
                    "paragraph": "四牡，君所以勞使臣也，敢不重拜？",
                    "zhushu": "詩言使臣乗四牡，騑騑然行不止，勤勞也。晉以叔孫來聘，故以此勞之。勞，力報切。注“勞之”同。騑，芳非切。"
                },
                {
                    "paragraph": "皇皇者華，君敎使臣曰：“必諮於周。”",
                    "zhushu": "皇皇者華，君遣使臣之詩。言忠臣奉使，能光輝君命，如華之皇皇然。又當諮于忠信，以補己不及。忠信爲周，其詩日：周爰諮諏，周爰諮謀，周爰諮度，周爰諮詢。言必於忠信之人，諮此四事。諏，子須切。度，待洛切。詢，音荀。"
                },
                {
                    "paragraph": "臣聞之：“訪問於善爲咨，",
                    "zhushu": "問善道。"
                },
                {
                    "paragraph": "咨親爲詢，",
                    "zhushu": "問親戚之義。"
                },
                {
                    "paragraph": "咨禮爲度，",
                    "zhushu": "問禮冝。"
                },
                {
                    "paragraph": "咨事爲諏，",
                    "zhushu": "問政事。"
                },
                {
                    "paragraph": "咨難爲謀。”",
                    "zhushu": "問患難。難，乃旦切。"
                },
                {
                    "paragraph": "臣獲五善，敢不重拜？”",
                    "zhushu": "五善，爲諮、詢、度、諏、謀。"
                },
                {
                    "paragraph": "○秋，定姒薨。不殯于廟，無櫬，不虞。",
                    "zhushu": "櫬，親身棺。季孫以定姒本賤，旣無器備，議其喪制，欲殯不過廟，又不反哭。過，古禾切。"
                },
                {
                    "paragraph": "匠慶謂季文子",
                    "zhushu": "匠慶，魯大匠。"
                },
                {
                    "paragraph": "曰：“子爲正卿，而小君之喪不成，",
                    "zhushu": "謂如季孫所議，則爲夫人禮不成。"
                },
                {
                    "paragraph": "不終君也。",
                    "zhushu": "慢其母，是不終事君之道。"
                },
                {
                    "paragraph": "君長，誰受其咎？”",
                    "zhushu": "言襄公長，將責季孫。長，丁丈切。"
                },
                {
                    "paragraph": "初，季孫爲己樹六檟於蒲圃東門之外，",
                    "zhushu": "蒲圃，場圃名。季文子樹檟，欲自爲櫬。爲，于僞切。下注“爲定姒”，“爲言執事”同。圃，市古切。場，直良切。"
                },
                {
                    "paragraph": "匠慶請木，",
                    "zhushu": "爲定姒作櫬。"
                },
                {
                    "paragraph": "季孫曰：“略。”",
                    "zhushu": "不以道取爲略。"
                },
                {
                    "paragraph": "匠慶用蒲圃之檟，季孫不御。",
                    "zhushu": "御，止也。傳言遂得成禮，故經無異文。御，魚吕切。"
                },
                {
                    "paragraph": "君子曰：“志所謂“多行無禮，必自及也”，其是之謂乎！”○冬，公如晉聽政。",
                    "zhushu": "受貢賦多少之政。"
                },
                {
                    "paragraph": "晉侯享公。公請屬鄫，",
                    "zhushu": "鄫，小國也。欲得使屬魯，如須句、顓臾之比，使助魯出貢賦。公時年七歳，蓋相者爲之言。鄫，今琅邪鄫縣。句，其俱切。顓，音專。臾，羊朱切。比，必二切。相，息亮切。"
                },
                {
                    "paragraph": "晉侯不許。孟獻子曰：“以寡君之密邇於仇讎，而願固事君，無失官命。",
                    "zhushu": "晉官徴發之命。"
                },
                {
                    "paragraph": "鄫無賦於司馬，",
                    "zhushu": "晉司馬又掌諸侯之賦。"
                },
                {
                    "paragraph": "爲執事朝夕之命敝邑，敝邑褊小，闕而爲罪，",
                    "zhushu": "闕，不共也。朝夕，如字。褊，必淺切。共，音恭。"
                },
                {
                    "paragraph": "寡君是以願借助焉。”",
                    "zhushu": "借鄫以自助。借，子亦切。注同。"
                },
                {
                    "paragraph": "晉侯許之。",
                    "zhushu": "爲明年叔孫豹、鄫丗子巫如晉傳。"
                },
                {
                    "paragraph": "○楚人使頓間陳而侵伐之，故陳人圍頓。",
                    "zhushu": "間，伺間。鈌間，間厠之間。伺，音司。下間音閑，又間厠之間，又如字。"
                },
                {
                    "paragraph": "○無終子嘉父使孟樂如晉，",
                    "zhushu": "無終，山戎國名。孟樂，其使臣。使，所吏切。"
                },
                {
                    "paragraph": "因魏莊子納虎豹之皮，以請和諸戎。",
                    "zhushu": "欲戎與晉和。莊子，魏絳。"
                },
                {
                    "paragraph": "晉侯曰：“戎狄無親而貪，不如伐之。”魏絳曰：“諸侯新服，陳新來和，將觀於我。我德則睦，否則𢹂貳。勞師於戎，而楚伐陳，必弗能救，是棄陳也，諸華必叛。",
                    "zhushu": "諸華，中國。"
                },
                {
                    "paragraph": "戎，禽獸也。獲戎失華，無乃不可乎？夏訓有之曰：“有窮后羿。”",
                    "zhushu": "夏訓，夏書。有窮，國名。后，君也。羿，有窮君之號。夏，戸雅切。羿，音詣。"
                },
                {
                    "paragraph": "公曰：“后羿何如？”",
                    "zhushu": "怪其言不次，故問之。"
                },
                {
                    "paragraph": "對曰：“昔有夏之方衰也，后羿自鉏遷于窮石，因夏民以代夏政。",
                    "zhushu": "禹孫大康，淫放失國，夏人立其弟仲康。仲康亦微弱。仲康卒，子相立，羿遂代相，號日有窮。鉏，羿本國名。鉏，仕居切。大，音泰。相，息亮切。"
                },
                {
                    "paragraph": "恃其射也，",
                    "zhushu": "羿善射。"
                },
                {
                    "paragraph": "不脩民事，而淫干原獸。",
                    "zhushu": "淫放。原野。"
                },
                {
                    "paragraph": "棄武羅、伯因、熊髠、尨圉，",
                    "zhushu": "四子皆羿之賢臣。髠，苦門切。尨，莫邦切。圉，魚吕切。"
                },
                {
                    "paragraph": "而用寒浞。寒浞，伯明氏之讒子弟也。",
                    "zhushu": "寒國，北海平壽縣東有寒亭。伯明，其君名。浞，仕角切。徐，在角切。"
                },
                {
                    "paragraph": "伯明后寒棄之，夷羿收之，",
                    "zhushu": "夷氏"
                },
                {
                    "paragraph": "信而使之，以爲己相。浞行媚于内，",
                    "zhushu": "内，宫人。"
                },
                {
                    "paragraph": "而施賂于外，愚弄其民，",
                    "zhushu": "欺罔之。"
                },
                {
                    "paragraph": "而虞羿于田，",
                    "zhushu": "樂之以遊田，樂，音洛。下樂安同。"
                },
                {
                    "paragraph": "樹之詐慝，以取其國家，",
                    "zhushu": "樹，立也。慝，他得切。後同。"
                },
                {
                    "paragraph": "外内咸服。",
                    "zhushu": "信浞詐。"
                },
                {
                    "paragraph": "羿猶不悛，",
                    "zhushu": "悛，改也。悛，七全切。"
                },
                {
                    "paragraph": "將歸自田，",
                    "zhushu": "羿獵還，"
                },
                {
                    "paragraph": "家衆殺而亨之，以食其子。",
                    "zhushu": "食，羿子。亨，普彭切，煑也。食，音嗣。"
                },
                {
                    "paragraph": "其子不忍食諸，死于窮門。",
                    "zhushu": "殺之於國門。"
                },
                {
                    "paragraph": "靡奔有鬲氏。",
                    "zhushu": "靡，夏遺臣事羿者。有鬲，國名，今乎原鬲懸。鬲，音革。"
                },
                {
                    "paragraph": "浞因羿室，",
                    "zhushu": "就其如妾，"
                },
                {
                    "paragraph": "生澆及豷，恃其讒慝詐僞，而不德于民。使澆用師，滅斟灌及斟㝷氏。",
                    "zhushu": "二國，夏同姓諸侯，仲康之子后相所依。樂安壽光縣東南有灌亭，北海平壽縣東南有斟亭。澆，五弔切。豷，許器切。斟，之林切。灌，古亂切。"
                },
                {
                    "paragraph": "處澆于過，處豷于戈。",
                    "zhushu": "過、戈，皆國名。東萊掖縣北有過郷。戈在宋、鄭之間。過，古禾切。注及下同。戈，古禾切。掖，音亦。漢書作夜，孟康音掖。"
                },
                {
                    "paragraph": "靡自有鬲氏，收二國之燼，",
                    "zhushu": "燼，遺民。燼，才刃切。"
                },
                {
                    "paragraph": "以滅浞而立少康。",
                    "zhushu": "少康，夏后相子。少，詩照切。"
                },
                {
                    "paragraph": "少康滅澆于過，后杼滅豷于戈，",
                    "zhushu": "后杼，少康子。杼，直吕切。"
                },
                {
                    "paragraph": "有窮由是遂亡，失人故也。",
                    "zhushu": "浞因羿室，故不改有窮之號。"
                },
                {
                    "paragraph": "昔周辛甲之爲大史也，命百官，官箴王闕。",
                    "zhushu": "辛申，周武王大史。闕，過也。使百官各爲箴辭，戒王過。箴，之林切。"
                },
                {
                    "paragraph": "於虞人之箴",
                    "zhushu": "虞人，掌田獵。"
                },
                {
                    "paragraph": "曰：“芒芒禹跡，畫爲九州，",
                    "zhushu": "芒芒，逺貌。畫，分也。芒，莫郎切。畫，乎麥切。",
                    "type": 2
                },
                {
                    "paragraph": "經啓九道。",
                    "zhushu": "啓開九州之道。"
                },
                {
                    "paragraph": "民有寢廟，獸有茂草，各有攸處，德用不擾。",
                    "zhushu": "人神各有所歸，故德不亂。攸處，如字。本或作“攸家”。擾，如小切。"
                },
                {
                    "paragraph": "在帝夷羿，冒于原獸，",
                    "zhushu": "冒，貪也。冒，莫報切，又亡北切。"
                },
                {
                    "paragraph": "忘其國恤，而思其麀牡。",
                    "zhushu": "言但念獵。麀，音憂，鹿牡也。牡，茂后切。"
                },
                {
                    "paragraph": "武不可重，",
                    "zhushu": "重，猶數也。重，直用切。數，所角切。"
                },
                {
                    "paragraph": "用不恢于夏家。",
                    "zhushu": "羿以好武，雖有夏家，而不能恢大之。恢，苦囬切。"
                },
                {
                    "paragraph": "獸臣司原，敢告僕夫。”",
                    "zhushu": "獸臣，虞人。告僕夫，不敢斥尊。"
                },
                {
                    "paragraph": "虞箴如是，可不懲乎？”於是晉侯好田，故魏絳及之。",
                    "zhushu": "及后羿事。好，呼報切。懲，直升切。"
                },
                {
                    "paragraph": "公曰：“然則莫如和戎乎？”對曰：“和戎有五利焉：戎狄荐居，貴貨易土，",
                    "zhushu": "荐，聚也。易，猶輕也。荐，於薦切，又才遜切，或云：草也。易，以䜴切，徐，神䜴切。"
                },
                {
                    "paragraph": "土可賈焉，一也。邊鄙不聳，民狎其野，穡人成功，二也。",
                    "zhushu": "聳，懼。狎，習也。賈，音古。聳，息勇切。"
                },
                {
                    "paragraph": "戎狄事晉，四鄰振動，諸侯威懷，三也。以德綏戎，師徒不勤，甲兵不頓，四也。",
                    "zhushu": "頓，壞也。"
                },
                {
                    "paragraph": "鑒于后羿，而用德度，",
                    "zhushu": "以后羿爲鍳戒。"
                },
                {
                    "paragraph": "逺至邇安，五也。君其圖之！”",
                    "zhushu": ""
                },
                {
                    "paragraph": "公說，使魏絳盟諸戎，脩民事，田以時。",
                    "zhushu": "傳言晉侯能用善謀。說，音恱。"
                },
                {
                    "paragraph": "○冬，十月，邾人、莒人伐鄫。臧紇救鄫，侵邾，敗于狐駘。",
                    "zhushu": "臧紇，武仲也。鄫屬魯，故救之。狐駘，邾地，魯國畨縣東南有目台亭。紇，恨發切。駘，徒來切；徐，勑才切。畨，本又作蕃，應劭音皮，一音方𡊮切。白襃魯國記云：陳子遊爲魯相，畨子也。國人爲諱，改曰皮也。台，吐才切。"
                },
                {
                    "paragraph": "國人逆喪者皆髽，魯於是乎始髽。",
                    "zhushu": "髽，麻髮合結也。遭喪者多，故不能備凶服，髽而已。髽，側𤓰切。結，音計，本又作髻，又作紒，音同。"
                },
                {
                    "paragraph": "國人誦之曰：“臧之孤裘，敗我於狐駘。",
                    "zhushu": "臧紇時服狐裘。"
                },
                {
                    "paragraph": "我君小子，朱儒是使。朱儒，朱儒，使我敗於邾。",
                    "zhushu": "襄公幼弱，故曰小子。臧紇短小，故日朱儒。敗不書，魯人諱之。朱，本或作侏，亦音朱。",
                    "type": 2
                },
                {
                    "paragraph": "經五年，春，公至自晉。○夏，鄭伯使公子發來聘。",
                    "zhushu": "發，子産父。"
                },
                {
                    "paragraph": "○叔孫豹、鄫丗子巫如晉。",
                    "zhushu": "此魯大夫，故書巫如晉。巫，亡扶切。"
                },
                {
                    "paragraph": "○仲孫蔑、衛孫林父㑹呉于善道。",
                    "zhushu": "魯、衛俱受命於晉，故不言及。呉先在善道，二大夫往㑹之，故曰㑹呉。善道，地闕。"
                },
                {
                    "paragraph": "○秋，大雩。○楚殺其大夫公子壬夫。",
                    "zhushu": "書名，罪其貪。"
                },
                {
                    "paragraph": "○公㑹晉侯、宋公、陳侯、衛侯、鄭伯、曹伯、莒子、邾子、滕子、薛伯、齊丗子光、呉人、鄫人于戚。",
                    "zhushu": "穆叔使鄫人聽命于㑹，故鄫見經。不復殊呉者，呉來㑹于戚。見，賢遍切。復，扶又切。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○冬，戍陳。",
                    "zhushu": "諸侯在戚㑹，皆受命戍陳，各還國遣戍，不復有告命，故獨書魯戍。"
                },
                {
                    "paragraph": "○楚公子貞帥師伐陳。○公㑹晉侯、宋公、衛侯、鄭伯、曹伯、齊丗子光救陳。○十有二月，公至自救陳。",
                    "zhushu": "無傳。"
                },
                {
                    "paragraph": "○辛未，季孫行父卒。傳五年，春，公至自晉。",
                    "zhushu": "公在晉，旣聽屬鄫，聞其見伐，遥命臧紇出救，故傳稱經公至以明之。"
                },
                {
                    "paragraph": "○王使王叔陳生愬戎于晉，",
                    "zhushu": "王叔，周卿士也。戎陵虣周室，故告愬盟主。愬，悉路切。虣，白報切。"
                },
                {
                    "paragraph": "晉人執之。士魴如京師，言王叔之貳於戎也。",
                    "zhushu": "王叔反有二心於戎。夫奉使之義，故晉執之。使，所吏切。"
                },
                {
                    "paragraph": "○夏，鄭子國來聘，通嗣君也。",
                    "zhushu": "鄭僖公𥘉即位。"
                },
                {
                    "paragraph": "○穆叔覿鄫大子于晉，以成屬鄫。",
                    "zhushu": "覿，見也。前年請屬鄫，故將鄫大子巫如晉以成之。覿，直歷切。見，賢遍切。"
                },
                {
                    "paragraph": "書曰：“叔孫豹、鄫大子巫如晉”，言比諸魯大夫也。",
                    "zhushu": "豹與巫俱受命於魯，故經不書及，比之魯大夫。"
                },
                {
                    "paragraph": "○呉子使壽越如晉，",
                    "zhushu": "夀越，呉大夫。"
                },
                {
                    "paragraph": "辭不㑹于雞澤之故，",
                    "zhushu": "三年㑹雞澤，呉不至，今來謝之。"
                },
                {
                    "paragraph": "且請聽諸侯之好。",
                    "zhushu": "更請㑹。好，呼報切。"
                },
                {
                    "paragraph": "晉人將爲之合諸侯，使魯、衛先㑹呉，且告㑹期。",
                    "zhushu": "以其道逺，故使魯、衛先告期。爲，于僞切。"
                },
                {
                    "paragraph": "故孟獻子、孫文子㑹呉于善道。",
                    "zhushu": "二子皆受晉命而行。"
                },
                {
                    "paragraph": "○秋，大雩，旱也。",
                    "zhushu": "雩，夏祭，所以折甘雨。若旱則又脩其禮，故雖秋雩，非書過也。然䋥與過雩同文，是以傳每釋之。日，旱也。雩而獲雨，故書雩而不書早。"
                },
                {
                    "paragraph": "○楚人討陳叛故，",
                    "zhushu": "討，治也。"
                },
                {
                    "paragraph": "曰：“由令尹子辛實侵欲焉。”乃殺之。",
                    "zhushu": ""
                },
                {
                    "paragraph": "書曰：“楚殺其大夫公子壬夫。”貪也。君子謂：“楚共王於是不刑。",
                    "zhushu": "陳之叛楚，罪在子辛。共王旣不能素明法敎，陳叛之日，又不能嚴斷威刑，以謝小國，而擁其罪人，興兵致討，加禮於陳，而陳恨彌篤，乃怨而歸罪子辛。子辛之貪，雖足以取死，然共王用刑爲失其節，故言不刑。共，音恭。斷，丁亂切。"
                },
                {
                    "paragraph": "詩曰：“周道挺挺，我心扃扃。講事不令，集人來定。”",
                    "zhushu": "逸詩也。挺挺，正直也。扃扃，明察也。講，謀也。言謀事不善，當聚致賢人以定之。挺，他頂切。扃，工逈切；徐，孔潁切。"
                },
                {
                    "paragraph": "已則無信，而殺人以逞，不亦難乎？",
                    "zhushu": "共王伐宋，封魚石，背盟，敗于鄢陵，殺子反、公子申及壬夫。八年之中，戮殺三卿，欲以屬諸侯，故君子以爲不可。背，音佩。"
                },
                {
                    "paragraph": "夏書曰：“成允成功。”",
                    "zhushu": "亦逸書也。允，信也。言信成然後有成功。"
                },
                {
                    "paragraph": "○九月丙午，盟于戚，㑹呉，且命戍陳也。",
                    "zhushu": "公及其㑹而不書盟，非公後㑹，蓋不以盟告廟。"
                },
                {
                    "paragraph": "穆叔以屬鄫爲不利，使鄫大夫聽命于㑹。",
                    "zhushu": "鄫近魯竟，故欲以爲屬國。旣而與莒有忿，魯不能救，恐致譴責，故復乞還之。傳言鄫人所以見於戚㑹。近，附近之近。下陳近同。竟，音境。譴，棄戰切。復，扶又切。見，賢遍切。"
                },
                {
                    "paragraph": "○楚子囊爲令尹。",
                    "zhushu": "公子貞。囊，乃郎切。"
                },
                {
                    "paragraph": "范宣子曰：“我喪陳矣，楚人討貳而立子囊，必改行",
                    "zhushu": "改子辛所行。喪，息浪切。行，如字，徐，下孟切。"
                },
                {
                    "paragraph": "而疾討陳。",
                    "zhushu": "疾，急也。"
                },
                {
                    "paragraph": "陳近於楚，民朝夕急，能無往乎？有陳，非吾事也，無之而後可。”",
                    "zhushu": "言晉力不能及陳，故七年陳侯逃歸。朝夕，如字。"
                },
                {
                    "paragraph": "冬，諸侯戍陳。",
                    "zhushu": "備楚。"
                },
                {
                    "paragraph": "子囊伐陳。十一月甲午，㑹于城棣以救之。",
                    "zhushu": "公及救陳而不及㑹，故不書城棣。城棣，鄭地，陳留酸棗縣西南有棣城。棣，力計切，又徒妹切。"
                },
                {
                    "paragraph": "○季文子卒。大夫入斂，公在位。",
                    "zhushu": "在阼階，西郷。斂，力𧰟切。鄉，許亮切。"
                },
                {
                    "paragraph": "宰庀家器爲葬備，",
                    "zhushu": "庀，具也。庀，匹婢切。"
                },
                {
                    "paragraph": "無衣帛之妾，無食粟之馬，無藏金玉，無重器備。",
                    "zhushu": "器備，謂珍寶甲兵之物。衣，於旣切。食，如字，又音嗣。重，如字，又直龍切。"
                },
                {
                    "paragraph": "君子是以知季文子之忠於公室也。相三君矣，而無私積，可不謂忠乎？",
                    "zhushu": "相，息亮切。積，于賜切。",
                    "type": 2
                },
                {
                    "paragraph": "經六年，春，王三月，壬午，𣏌伯姑容卒。○夏，宋華弱來奔。",
                    "zhushu": "華椒孫。"
                },
                {
                    "paragraph": "○秋，葬𣏌桓公。",
                    "zhushu": "無傳。"
                },
                {
                    "paragraph": "○滕子來朝。○莒人滅鄫。○冬，叔孫豹如邾。○季孫宿如晉。",
                    "zhushu": "行父之子。"
                },
                {
                    "paragraph": "○十有二月，齊侯滅萊。",
                    "zhushu": "書十二月，從告。",
                    "type": 2
                },
                {
                    "paragraph": "傳六年，春，𣏌桓公卒。始赴以名，同盟故也。",
                    "zhushu": "𣏌入春秋，未甞書名，桓公三與成同盟，故赴以名。"
                },
                {
                    "paragraph": "○宋華弱與樂轡少相狎，長相優，又相謗也。",
                    "zhushu": "狎，親習也。優，調戲也。少，詩照切。狎，戸甲切。長，丁丈切。調，徒弔切。"
                },
                {
                    "paragraph": "子蕩怒，以弓梏華弱于朝。",
                    "zhushu": "子蕩，樂轡也。張弓以貫其頸，若械之在手，故曰梏。梏，古毒切。貫，古亂切。"
                },
                {
                    "paragraph": "平公見之，曰：“司武而梏於朝，難以勝矣。”",
                    "zhushu": "司武，司馬。言其懦弱，不足以勝敵。懦，乃亂切，又乃卧切。"
                },
                {
                    "paragraph": "遂逐之。夏，宋華弱來奔。",
                    "zhushu": ""
                },
                {
                    "paragraph": "司城子罕曰：“同罪異罰，非刑也。專戮於朝，罪孰大焉？”亦逐子蕩。子蕩射子罕之門，曰：“幾日而不我從？”",
                    "zhushu": "言我射女門，女亦堂。以不勝任見逐。射，食亦切。幾，居豈切。女，音汝。勝，音升。"
                },
                {
                    "paragraph": "子罕善之如初。",
                    "zhushu": "言子罕雖見辱，不迫忿，所以得安。"
                },
                {
                    "paragraph": "○秋，滕成公來朝，始朝公也。○莒人滅鄫，鄫恃賂也。",
                    "zhushu": "鄫有貢賦之賂在魯，恃之而慢莒，故滅之。"
                },
                {
                    "paragraph": "○冬，穆叔如邾聘，且脩平。",
                    "zhushu": "平四年狐駘戰。"
                },
                {
                    "paragraph": "○晉人以鄫故來討，曰：“何故亡鄫？”",
                    "zhushu": "鄫屬魯，恃賂而慢莒，魯不致力輔助，無何以還晉，㝷便見滅，故晉責魯。"
                },
                {
                    "paragraph": "○季武子如晉見，且聽命。",
                    "zhushu": "始代父爲卿，見大國，且謝亡鄫。聽命，受罪。見，賢遍切。"
                },
                {
                    "paragraph": "○十一月，齊侯滅萊，萊恃謀也。",
                    "zhushu": "賂夙沙衛之謀也。事在二年。"
                },
                {
                    "paragraph": "於鄭子國之來聘也，四月，晏弱城東陽，而遂圍萊。",
                    "zhushu": "子國聘在五年。二年，晏弱城東陽，至五年四月，復託治城，因遂圍萊。復，扶又切。"
                },
                {
                    "paragraph": "甲寅，堙之環城，傅於堞。",
                    "zhushu": "堞，女牆也。堙，土山也。周城爲土山及女牆。堙，音因。環，戸關切，又音患。傅，音附。堞，音牒，一名婢，亦謂之俾倪。徐，養渉切。"
                },
                {
                    "paragraph": "及杞桓公卒之月，",
                    "zhushu": "此年三月。"
                },
                {
                    "paragraph": "乙未，王湫帥師及正輿子、棠人軍齊師，",
                    "zhushu": "王湫，故齊人，成十八年奔萊。正輿子，萊大夫。棠，萊邑也。北海即墨縣有棠郷。三人帥别邑兵來解圍。湫，子小切。徐：子鳥切。"
                },
                {
                    "paragraph": "齊師大敗之。",
                    "zhushu": "敗湫等。"
                },
                {
                    "paragraph": "丁未，入萊。萊共公浮柔奔棠。正輿子、王湫奔莒，莒人殺之。四月，陳無宇獻萊宗器于襄官。",
                    "zhushu": "無宇，桓子，陳完𤣥孫。襄宫，齊襄公廟。共，音恭。"
                },
                {
                    "paragraph": "晏弱圍棠，十一月丙辰，而滅之。遷萊于郳。",
                    "zhushu": "遷萊子于郳國。郳，五𠔃切。本或作“遷于郳”，“萊”衍字。"
                },
                {
                    "paragraph": "髙厚、崔杼定其田。",
                    "zhushu": "定其疆界。髙厚，髙固子。疆，居良切。",
                    "type": 2
                },
                {
                    "paragraph": "經七年，春，郯子來朝。○夏四月，三卜郊，不從，乃免牲。",
                    "zhushu": "稱牲，旣卜日也。卜郊，又非禮也。郯，音談。"
                },
                {
                    "paragraph": "○小邾子來朝。○城費。",
                    "zhushu": "南遺假事難而城之。費，音秘。難，乃旦切。"
                },
                {
                    "paragraph": "○秋，季孫宿如衛。○八月，螽。",
                    "zhushu": "無傳。爲災，故書。"
                },
                {
                    "paragraph": "○冬，十月，衛侯使孫林父來聘。○壬戍，及孫林父盟。○楚公子貞帥師圍陳。○十有二月，公㑹晉侯、宋公、陳侯、衛侯、曹伯、莒子于鄬。",
                    "zhushu": "謀救陳。陳侯逃歸，不成救，故不書救也。鄬，鄭地。鄬，于軌切；字林，几吹切。"
                },
                {
                    "paragraph": "○鄭伯髠頑如㑹，未見諸侯。丙戍，卒于鄵。",
                    "zhushu": "實爲子駟所弑，以瘧疾赴，故不書弑。稱名，爲書卒，同盟故也。如會，會於鄬也。未見諸侯，未至會所而死。鄵，鄭地。不欲再稱鄭伯，故約文上其名於㑹上。鄵，七報切，又采南切；字林，千消切。弑，音試。爲，于僞切。上，時掌切。"
                },
                {
                    "paragraph": "○陳侯逃歸。",
                    "zhushu": "畏楚，逃晉而歸。",
                    "type": 2
                },
                {
                    "paragraph": "傳七年，春，郯子來朝，始朝公也。○夏，四月，三卜郊，不從，乃免牲。",
                    "zhushu": ""
                },
                {
                    "paragraph": "孟獻子曰：“吾乃今而後知有卜筮。夫郊，祀后稷，以祈農事也。",
                    "zhushu": "郊祀后稷以配天。后稷，周始祖，能播殖者。"
                },
                {
                    "paragraph": "是故啓蟄而郊，郊而後耕。今旣耕而卜郊，冝其不從也。”",
                    "zhushu": "啓蟄，夏正建寅之月。耕，謂春分。蟄，直立切。夏，戸雅切。"
                },
                {
                    "paragraph": "○南遺爲費宰。",
                    "zhushu": "費，季氏邑。"
                },
                {
                    "paragraph": "叔仲昭伯爲隧正，",
                    "zhushu": "隧正，主役徒。昭伯，叔仲惠伯之孫。隧，音遂。"
                },
                {
                    "paragraph": "欲善季氏，而求媚於南遺。謂遺：“請城費，",
                    "zhushu": "使遺請城，"
                },
                {
                    "paragraph": "吾多與而役。”故季氏城費。",
                    "zhushu": "傳言禄去公室，季氏所以強。"
                },
                {
                    "paragraph": "○小邾穆公來朝，亦始朝公也。",
                    "zhushu": "亦郯子也。"
                },
                {
                    "paragraph": "○秋，季武子如衛，報子叔之聘，且辭緩報，非貳也。",
                    "zhushu": "子叔聘在元年。言國家多難，故不時報。難，乃旦切。"
                },
                {
                    "paragraph": "○冬十月，晉韓獻子告老。公族穆子有廢疾，",
                    "zhushu": "穆子，韓厥長子，成十八年爲公族大夫。長，丁丈切。下師長同。"
                },
                {
                    "paragraph": "將立之。",
                    "zhushu": "代厥爲卿。"
                },
                {
                    "paragraph": "辭曰：“詩曰：“豈不夙夜，謂行多露。”",
                    "zhushu": "詩言雖欲早夜而行，懼多露之濡己。義取非禮不可妄行。"
                },
                {
                    "paragraph": "又曰：“弗躬弗親，庶民弗信。”",
                    "zhushu": "詩小雅。言譏在位者不躬親政事，則庶民不奉信其命。言己有疾，不能躬親政事。"
                },
                {
                    "paragraph": "無忌不才，讓其可乎？請立起也。",
                    "zhushu": "無忌，穆子名。起，無忌弟宣子也。"
                },
                {
                    "paragraph": "與田蘇游，而曰好仁。",
                    "zhushu": "田蘇，晉賢人。蘇言起好仁。好，呼報切。"
                },
                {
                    "paragraph": "詩曰：“靖共爾位，好是正直。神之聽之，介爾景福。”",
                    "zhushu": "靖，安也。介，助也。景，大也。詩小雅。言君子當思不出其位，求正直之人與之並立，如是則神明順之，致大福也。共，音恭。介，音界。"
                },
                {
                    "paragraph": "恤民爲德，",
                    "zhushu": "靖共其位，所以恤民。"
                },
                {
                    "paragraph": "正直爲正，",
                    "zhushu": "正己心。"
                },
                {
                    "paragraph": "正曲爲直，",
                    "zhushu": "正人曲。"
                },
                {
                    "paragraph": "參和爲仁。",
                    "zhushu": "德、正、直三者備，乃爲仁。參，七南切，或音三。"
                },
                {
                    "paragraph": "如是，則神聽之，介福降之。立之，不亦可乎？”",
                    "zhushu": "言起有此三德，故可立。"
                },
                {
                    "paragraph": "庚戍，使宣子朝，遂老。",
                    "zhushu": "韓厥致仕。"
                },
                {
                    "paragraph": "晉侯謂諱無忌仁，使掌公族大夫。",
                    "zhushu": "爲之師長。"
                },
                {
                    "paragraph": "○衛孫文子來聘，且拜武子之言，",
                    "zhushu": "緩報非貳之言。"
                },
                {
                    "paragraph": "而㝷孫桓子之盟。",
                    "zhushu": "盟在戍三年。"
                },
                {
                    "paragraph": "公登亦登。",
                    "zhushu": "禮：登階，臣後君一等。後，胡豆切。"
                },
                {
                    "paragraph": "叔孫穆子相，趨進曰：“諸侯之㑹，寡君未甞後衛君。",
                    "zhushu": "敵體並登。相，息亮切。下“駟相”同。後，如字。徐，胡豆切。"
                },
                {
                    "paragraph": "今吾子不後寡君，寡君未知所過。吾子其少安！”",
                    "zhushu": "安，徐也。"
                },
                {
                    "paragraph": "孫子無辭，亦無悛容。",
                    "zhushu": "悛，改也。悛，七全切。"
                },
                {
                    "paragraph": "穆叔曰：“孫子必亡。爲臣而君，過而不悛，亡之本也。詩曰：“退食自公，委蛇委蛇。”",
                    "zhushu": "委蛇，順貌。詩召南。言人臣自公門入私門，無不順禮。委，於危切。蛇，以支切。召，上照切。"
                },
                {
                    "paragraph": "謂從者也。",
                    "zhushu": "從順行。"
                },
                {
                    "paragraph": "衡而委蛇，必折。”",
                    "zhushu": "衡，橫也。橫不順道，必毁折。爲十四年林父逐君起本。"
                },
                {
                    "paragraph": "○楚子囊圍陳，㑹于鄬以救之。",
                    "zhushu": "晉會諸侯。"
                },
                {
                    "paragraph": "○鄭僖公之爲大子也，於成之十六年，",
                    "zhushu": "魯成公"
                },
                {
                    "paragraph": "與子罕適晉，不禮焉。又與子豐適楚，亦不禮焉。",
                    "zhushu": "子豐，穆公子。"
                },
                {
                    "paragraph": "及其元年，朝于晉，",
                    "zhushu": "鄭僖元年，魯襄三年。"
                },
                {
                    "paragraph": "子豐欲愬諸晉而廢之，子罕止之。及將㑹于鄬，子駟相，又不禮焉。侍者諫，不聽；又諫，殺之。及鄵，子駟使賊夜弑僖公，而以瘧疾赴于諸侯。",
                    "zhushu": "傳言經所以不書弑。"
                },
                {
                    "paragraph": "簡公生五年，奉而立之。",
                    "zhushu": "僖公子。"
                },
                {
                    "paragraph": "○陳人患楚。",
                    "zhushu": "楚圍陳故。"
                },
                {
                    "paragraph": "慶虎、慶寅謂楚人曰：“吾使公子黃往而執之。”",
                    "zhushu": "二慶，陳執政大夫。公子黄，哀公弟。"
                },
                {
                    "paragraph": "楚人從之。",
                    "zhushu": "爲執黃。爲，于僞切。"
                },
                {
                    "paragraph": "二慶使告陳侯于㑹，",
                    "zhushu": "鄬之㑹。"
                },
                {
                    "paragraph": "曰：“楚人執公子黃矣。君若不來，羣臣不忍社稷宗廟，懼有二圖。”",
                    "zhushu": "背君屬楚。背，音佩。"
                },
                {
                    "paragraph": "陳侯逃歸。",
                    "zhushu": "鄬㑹所以不書救。",
                    "type": 2
                },
                {
                    "paragraph": "經八年，春，王正月，公如晉。○夏，葬鄭僖公。",
                    "zhushu": "無傳。"
                },
                {
                    "paragraph": "○鄭人侵蔡，獲蔡公子爕。",
                    "zhushu": "鄭子國稱人，刺其無故侵蔡，以生國患。爕，蔡莊公子。爕，悉恊切。"
                },
                {
                    "paragraph": "○季孫宿㑹晉侯、鄭伯、齊人、宋人、衛人、邾人于邢丘。",
                    "zhushu": "時公在晉，晉悼難勞諸侯，唯使大夫聽命，故季孫在㑹而公先歸。邢，音刑。難，乃旦切。"
                },
                {
                    "paragraph": "○公至自晉。",
                    "zhushu": "無傳。"
                },
                {
                    "paragraph": "○莒人伐我東鄙。○秋，九月，大雩。○冬，楚公子貞帥師伐鄭。○晉侯使士匄來聘。",
                    "zhushu": "",
                    "type": 2
                },
                {
                    "paragraph": "傳八年，春，公如晉朝，且聽朝聘之數。",
                    "zhushu": "晉悼復脩霸業，故朝而禀其多少。復，扶又切。霸，本亦作“伯”，音霸，又如字。"
                },
                {
                    "paragraph": "○鄭羣公子以僖公之死也，謀子駟。子駟先之。夏，四月，庚辰，殺子狐、子熈、子侯、子丁。",
                    "zhushu": "辟，罪也。加罪以戮之。先，悉簏切，又如字。辟，婢亦切。熙，許其切，徐音怡。"
                },
                {
                    "paragraph": "孫擊、孫惡出奔衛。",
                    "zhushu": "二孫，子狐之子。"
                },
                {
                    "paragraph": "○庚寅，鄭子國、子耳侵蔡，獲蔡司馬公子爕。",
                    "zhushu": "鄭侵蔡，欲以求媚於晉。子耳，子良之子。不言敗，唯以獲告。"
                },
                {
                    "paragraph": "鄭人皆喜，唯子産不順，",
                    "zhushu": "子産，子國子。不順衆而喜。"
                },
                {
                    "paragraph": "曰：“小國無文德而有武功，禍莫大焉。楚人來討，能勿從乎？從之，晉師必至。晉、楚伐鄭，自今鄭國不四五年，弗得寧矣。”子國怒之，曰：“爾何知！國有大命，而有正卿，童子言焉，將爲戮矣。”",
                    "zhushu": "大命，起師行軍之命。"
                },
                {
                    "paragraph": "○五月日辰，㑹于邢丘，以命朝聘之數，使諸侯之大夫聽命。季孫宿、齊髙厚、宋向戍、衛寗殖、邾大夫㑹之。",
                    "zhushu": "晉難重煩諸侯，故使犬夫聽命。"
                },
                {
                    "paragraph": "鄭伯獻捷于㑹，故親聽命。",
                    "zhushu": "獻蔡捷也。"
                },
                {
                    "paragraph": "大夫不書，尊晉侯也。",
                    "zhushu": "晉悼復文、襄之業，制朝聘之節，儉而有禮，德義可尊，故退諸侯大夫以崇之。"
                },
                {
                    "paragraph": "○莒人伐我東鄙，以疆鄫田。",
                    "zhushu": "莒旣滅鄫，魯侵其西界，故伐魯東鄙，以正其封疆。疆，居良切。"
                },
                {
                    "paragraph": "○秋九月，大雩，旱也。○冬，楚子囊伐鄭，討其侵蔡也。",
                    "zhushu": ""
                },
                {
                    "paragraph": "子駟、子國、子耳欲從楚，子孔、子蟜、子展欲待晉。",
                    "zhushu": "待晉來救。子孔，穆公子。子蟜，子游子。子展，子罕。子蟜，居表切。"
                },
                {
                    "paragraph": "子駟曰：“周詩有之曰：“俟河之清，人壽幾何？",
                    "zhushu": "逸詩也。言人壽促而河清遲，喻晉之不可待。夀，音授，或如字。幾，居豈切。"
                },
                {
                    "paragraph": "兆云詢多，職競作羅。”",
                    "zhushu": "兆，卜。詢，謀也。職，主也。言旣卜且謀多，則競作羅綱之難無成功。難，乃旦切。"
                },
                {
                    "paragraph": "謀之多族，民之多違，",
                    "zhushu": "族，家也。"
                },
                {
                    "paragraph": "事滋無成。",
                    "zhushu": "滋，益也。"
                },
                {
                    "paragraph": "民急矣，姑從楚以紓吾民。晉師至，吾又從之。敬共幣帛，以待來者，小國之道也。犧牲玉帛，待於二竟，",
                    "zhushu": "二竟，晉、楚界上。紓，音舒。共，音恭。竟，音境。注同。"
                },
                {
                    "paragraph": "以待疆者，而庇民焉。寇不爲害，民不罷病，不亦可乎？”",
                    "zhushu": ""
                },
                {
                    "paragraph": "子展曰：“小所以事大，信也。小國無信，兵亂日至，亡無日矣。五㑹之信，",
                    "zhushu": "謂三年㑹雞澤，五年㑹戚，又㑹城棣，七年㑹鄬，八年㑹邢丘。庇，必利切，又音秘。罷，音皮。"
                },
                {
                    "paragraph": "今將背之，雖楚救我，將安用之？",
                    "zhushu": "言失信得楚，不足貴。背，音佩。"
                },
                {
                    "paragraph": "親我無成，",
                    "zhushu": "晉親鄭。"
                },
                {
                    "paragraph": "鄙我是欲，",
                    "zhushu": "楚欲以鄭爲鄙邑，而反欲與成。"
                },
                {
                    "paragraph": "不可從也。",
                    "zhushu": "言子駟不可從。"
                },
                {
                    "paragraph": "不如待晉。晉君方明，四軍無闕，八卿和睦，必不棄鄭。",
                    "zhushu": "四軍，謂上、中、下、新軍也。軍有二卿。"
                },
                {
                    "paragraph": "楚師遼逺，糧食將盡，必將速歸，何患焉？舎之聞之，",
                    "zhushu": "舎之，子展名。"
                },
                {
                    "paragraph": "杖莫如信。完守以老楚，杖信以待晉，不亦可乎？”",
                    "zhushu": ""
                },
                {
                    "paragraph": "子駟曰：“詩云：“謀夫孔多，是用不集。",
                    "zhushu": "詩小雅。孔，甚也。集，就也。言人欲爲政，是非相亂而不成。杖，直亮切。守，手又切，或如字。下守官”同。"
                },
                {
                    "paragraph": "發言盈庭，誰敢執其咎？",
                    "zhushu": "言謀者多，若有下善，無適受其咎。咎，其九切。適，丁歷切。"
                },
                {
                    "paragraph": "如匪行邁謀，是用不得于道。”",
                    "zhushu": "匪，彼也。行邁謀，謀於路人也。不得于道，衆無適從。"
                },
                {
                    "paragraph": "請從楚，騑也受其咎。”",
                    "zhushu": "騑，子駟名。騑，芳非切。"
                },
                {
                    "paragraph": "乃及楚平。使王子伯騑告于晉，",
                    "zhushu": "伯騑，晉大夫。騑，扶賢切，又扶經切。"
                },
                {
                    "paragraph": "曰：“君命敝邑：“脩而車賦，儆而師徒，以討亂略。”蔡人不從，敝邑之人，不敢寧處，悉索敝賦，",
                    "zhushu": "索，盡也。儆，居領切。索，悉各切，又所百切。"
                },
                {
                    "paragraph": "以討于蔡，獲司馬爕，獻于邢丘。今楚來討曰：“女何故稱兵于蔡？”",
                    "zhushu": "稱，舉也。女，音汝。"
                },
                {
                    "paragraph": "焚我郊保，",
                    "zhushu": "郭外曰郊。保，守也。"
                },
                {
                    "paragraph": "馮陵我城郭。",
                    "zhushu": "馮，迫也。馮，皮冰切。"
                },
                {
                    "paragraph": "敝邑之衆，夫婦男女，不皇啓處，以相救也。",
                    "zhushu": "皇，暇也。啓，跪也。跪，其委切。"
                },
                {
                    "paragraph": "翦焉傾覆，無所控告。",
                    "zhushu": "翦，盡也。控，引也。覆，芳服切。控，苦貢切。"
                },
                {
                    "paragraph": "民死亡者，非其父兄，即其子弟，夫人愁痛，",
                    "zhushu": "夫人，猶人人也。夫，音扶。"
                },
                {
                    "paragraph": "不知所庇。民知窮困，而受盟于楚，孤也與其二三臣不能禁止，",
                    "zhushu": "孤，鄭伯。"
                },
                {
                    "paragraph": "不敢不告。”",
                    "zhushu": ""
                },
                {
                    "paragraph": "知武子使行人子貟對之，曰：“君有楚命，",
                    "zhushu": "見討之命。"
                },
                {
                    "paragraph": "亦不使一个行李告于寡君，",
                    "zhushu": "一个，獨使也。行李，行人也。个，古賀切。使，所吏切。"
                },
                {
                    "paragraph": "而即安于楚。君之所欲也，誰敢違君？寡君將帥諸侯以見于城下，唯君圖之。”",
                    "zhushu": "爲明年晉伐鄭傳。見，賢遍切，或如字。"
                },
                {
                    "paragraph": "○晉范宣子來聘，且拜公之辱，",
                    "zhushu": "謝公此春朝，"
                },
                {
                    "paragraph": "告將用師。子鄭公享之。宣子賦摽有梅。",
                    "zhushu": "摽有梅，詩召南。摽，落也。梅盛極則落，詩人以興女色盛則有衰。衆士求之，冝及其時。宣子欲魯及時共討鄭，取其汲汲相赴。摽，徐：扶妙切，又扶表切。興，許譍切。"
                },
                {
                    "paragraph": "季武子曰：“誰敢哉！",
                    "zhushu": "言誰敢不從命。"
                },
                {
                    "paragraph": "今譬於草木，寡君在君，君之臭味也。",
                    "zhushu": "言同𩔖。譬，本亦作辟，音譬。後放此。"
                },
                {
                    "paragraph": "歡以承命，何時之有？”",
                    "zhushu": "遟速無時。"
                },
                {
                    "paragraph": "武子賦角弓。",
                    "zhushu": "角弓，詩小雅。取其兄弟婚姻，無相逺矣。"
                },
                {
                    "paragraph": "賔將出，武子賦彤弓。",
                    "zhushu": "彤弓，天子賜有功諸侯之詩。欲使晉君繼文之業，復受彤弓於王。彤，徒冬切。復，扶又切。"
                },
                {
                    "paragraph": "宣子曰：“城濮之役，",
                    "zhushu": "在僖二十八年。濮，音卜。"
                },
                {
                    "paragraph": "我先君文公獻功于衡雍，受彤弓于襄王，以爲子孫藏",
                    "zhushu": "藏之以示子孫。雍，於用切。藏，如字，徐，才浪切。"
                },
                {
                    "paragraph": "匄也。先君守官之嗣也，敢不承命？”",
                    "zhushu": "言己嗣其父祖，爲先君守官，不敢廢命。欲厈晉君。"
                },
                {
                    "paragraph": "君子以爲知禮。",
                    "zhushu": "彤弓之義，義在晉君，故范匄受之，所謂知禮。",
                    "type": 2
                },
                {
                    "paragraph": "經九年，春，宋災。",
                    "zhushu": "天火曰災。來告，故書。"
                },
                {
                    "paragraph": "○夏，季孫宿如晉。○五月，辛酉，夫人姜氏薨。",
                    "zhushu": "成公母。"
                },
                {
                    "paragraph": "○秋，八月，癸未，葬我小君穆姜。",
                    "zhushu": "無傳。四月而葬，速。"
                },
                {
                    "paragraph": "○冬，公㑹晉侯、宋公、衛侯、曹伯、莒子、邾子、滕子、薛伯、𣏌伯、小邾子、齊丗子光伐鄭。○十有二月，己亥，同盟于戲。",
                    "zhushu": "伐鄭而書同盟，則鄭受盟可知。傳言十一月己亥，以長曆推之，十二月無己亥，經誤。戲，鄭地。戲，許冝切。"
                },
                {
                    "paragraph": "○楚子伐鄭。",
                    "zhushu": "",
                    "type": 2
                },
                {
                    "paragraph": "傳九年，春，宋災。樂喜爲司城以爲政，",
                    "zhushu": "樂喜，子罕也，爲政卿。知將有火災，素戒爲備火之政。"
                },
                {
                    "paragraph": "使伯氏司里，",
                    "zhushu": "伯氏，宋大夫。司里，司宰。"
                },
                {
                    "paragraph": "火所未至，徹小屋，塗大屋，",
                    "zhushu": "大屋難徹，就塗之。"
                },
                {
                    "paragraph": "陳畚挶，具綆缶，",
                    "zhushu": "畚，簣籠。挶，土轝。綆，汲索。缶，汲器。畚，音本，草器也。挶，几録切。綆，古杏切。缶，方九切。簣，其位切。籠，力東切。轝，音預。汲，音急。索，悉各切。"
                },
                {
                    "paragraph": "備水器，",
                    "zhushu": "盆𦉞之屬。𦉞，户暫切。"
                },
                {
                    "paragraph": "量輕重，",
                    "zhushu": "計人力所任，任，音壬。"
                },
                {
                    "paragraph": "蓄水潦，積土塗，巡文城，繕守備，",
                    "zhushu": "巡，行也。文，度也。繕，治也。行度守備之處，恐因災作亂。蓄，本又作“畜”，勑六切。潦，音老。守，手又切。行，下孟切。度，待洛切。處，昌慮切。"
                },
                {
                    "paragraph": "表火道。",
                    "zhushu": "火起，則從其所趣摽表之。摽，必遥切。"
                },
                {
                    "paragraph": "使華臣具正徒，",
                    "zhushu": "華臣，華元子，爲司徒。正徒，役徒也，司徒之所主也。"
                },
                {
                    "paragraph": "令隧正納郊保，奔火所。",
                    "zhushu": "隧正，官名也。五縣爲隧，納聚郊野保守之民，使隨火所起往救之。隧，音遂。"
                },
                {
                    "paragraph": "使華閱討右官，官庀其司。",
                    "zhushu": "亦華元子，代元爲右師。討，治也。庀，具也。使具其官屬。閱，音恱。庀，芳婢切。"
                },
                {
                    "paragraph": "向戍討左，亦如之。",
                    "zhushu": "向戍，左師。"
                },
                {
                    "paragraph": "使樂遄庀刑器，亦如之。",
                    "zhushu": "樂遄，司寇。刑器，刑書。遄，市專切。"
                },
                {
                    "paragraph": "使皇鄖命校正出馬，工正出車，備甲兵，庀武守。",
                    "zhushu": "皇鄖，皇父充石之後。校正，主馬。工正，主車，使各備其官。鄖，音云，本亦作“貟”，音同。校，戸敎切。岀，如字；徐，尺遂切。守，手又切。"
                },
                {
                    "paragraph": "使西鉏吾庀府守，",
                    "zhushu": "鉏吾，大宰也。府，六官之典。吾，音魚。"
                },
                {
                    "paragraph": "令司宫卷伯儆宫。",
                    "zhushu": "司宫，奄臣；巷伯，寺人。皆掌宫内之事。儆，音景。"
                },
                {
                    "paragraph": "二師令四郷正敬享，",
                    "zhushu": "二師，左右師也。郷正，郷大夫。享，祀也。"
                },
                {
                    "paragraph": "祝宗用馬于四墉，祀盤庚于西門之外。",
                    "zhushu": "祝，大祝。宗，宗人。墉，城也。用馬𥙊于四城以禳火。盤庚，殷王，宋之逺祖。城積隂之氣，故祀之。凡天災有幣無牲，用馬祀盤庚，皆非禮。墉，本又作“庸”，音同。“盤”字亦作“般”，歩干切。禳，如羊切。"
                },
                {
                    "paragraph": "晉侯問於士弱",
                    "zhushu": "弱，士渥濁之子莊子。渥，於角切。"
                },
                {
                    "paragraph": "曰：“吾聞之，宋災，於是乎知有天道，何故？”",
                    "zhushu": "問宋何故自知天道將災。"
                },
                {
                    "paragraph": "對曰：“古之火正，或食於心，或食於咮，以出内火。是故咮爲鶉火，心爲大火。",
                    "zhushu": "謂火正之官，配食於火星。建辰之月，鶉火星昏在南方，則令民放火。建戊之月，大火星伏在日下，夜不得見，則令民内火，禁放火。咮，竹又切。徐，丁遘切。岀，如字，徐，尺遂切。内，如字，徐音納。鶉，音純。見，如字，又賢遍切。"
                },
                {
                    "paragraph": "陶唐氏之火正閼伯，居商丘，",
                    "zhushu": "陶唐，堯有天下號。閼伯，髙辛氏之子。傳曰：“遷閼伯於商丘，主辰。”辰，大火也，今爲宋星。然則商丘在宋地。閼，於葛切。"
                },
                {
                    "paragraph": "祀大火，而火紀時焉。",
                    "zhushu": "謂出内火時。"
                },
                {
                    "paragraph": "相土因之，故商主大火。",
                    "zhushu": "相土，契孫，商之祖也，始代閱伯之後，居商丘，祀大火。相，息亮切。契，息列切。"
                },
                {
                    "paragraph": "商人閱其禍敗之釁，必始於火，是以日知其有天道也。”",
                    "zhushu": "閱，猶數也。商人數所更歷，𢘆多火災。宋是殷商之後，故知天道之災必火。釁，許靳切。數，所主切。更，音庚。"
                },
                {
                    "paragraph": "公曰：“可必乎？”對曰：“在道。國亂無象，不可知也。”",
                    "zhushu": "言國無道，則災變亦殊，故不可必知。"
                },
                {
                    "paragraph": "○夏，季武子如晉，報宣子之聘也。",
                    "zhushu": "宣子聘在八年。"
                },
                {
                    "paragraph": "○穆姜薨於東宫。",
                    "zhushu": "太子宫也。穆姜淫僑如，欲廢成公，故徙居東宫。事在成十六年。"
                },
                {
                    "paragraph": "始往而筮之，遇艮之八。䷳",
                    "zhushu": "艮下艮上。周禮：大小掌三易。然則雜用連山、歸藏、周易，二易皆以七八爲占，故言遇艮之八。艮，古恨切。"
                },
                {
                    "paragraph": "史曰：“是謂艮之隨。䷬",
                    "zhushu": "震下兊上，隨。史疑古易遇八爲不利，故更以周易占，變爻得隨卦而論之。"
                },
                {
                    "paragraph": "隨，其出也。",
                    "zhushu": "史謂隨非閉固之卦。"
                },
                {
                    "paragraph": "君必速出。”姜曰：“亡。",
                    "zhushu": "亡，猶無也。亡，如字，讀者或音無，"
                },
                {
                    "paragraph": "是於周易曰：“隨，元、亨、利、貞，無咎。”",
                    "zhushu": "易筮皆以變者占，遇一爻變義異則論彖，故姜亦以彖爲占也。史據周易，故指言周易以折之。亨，許庚切。彖，吐亂切。折，之設切。"
                },
                {
                    "paragraph": "元，體之長也；亨，嘉之㑹也；利，義之和也；貞，事之幹也。體仁足以長人，嘉德足以合禮，利物足以和義，貞固足以幹事。然故不可誣也，是以雖隨無咎。",
                    "zhushu": "言不誣四德，乃遇隨無咎。明無四德者，則爲淫而相隨，非吉事。長，丁丈切。“嘉德”，易作“嘉㑹”。"
                },
                {
                    "paragraph": "今我婦人而與於亂。固在下位",
                    "zhushu": "婦人卑於大夫。與，音預。"
                },
                {
                    "paragraph": "而有不仁，不可謂元。不靖國家，不可謂亨。作而害身，不可謂利。棄位而姣，",
                    "zhushu": "姣，淫之别名。姣，戸交切。徐音如字。服氏同。嵇叔夜音效。"
                },
                {
                    "paragraph": "不可謂貞。有四德者，隨而無咎。我皆無之，豈隨也哉？我則取惡，能無咎乎？必死於此，弗得出矣。”",
                    "zhushu": "傳言穆姜辯而不德。"
                },
                {
                    "paragraph": "○秦景公使士雃乞師于楚，將以伐晉，楚子許之。子囊曰：“不可。當今吾不能與晉爭。晉君𩔖能而使之，",
                    "zhushu": "隨所能。雃，苦田切。"
                },
                {
                    "paragraph": "舉不失選，",
                    "zhushu": "得所選。選，息戀切。"
                },
                {
                    "paragraph": "官不易方。",
                    "zhushu": "方，猶冝也。"
                },
                {
                    "paragraph": "其卿讓於善，",
                    "zhushu": "讓勝己者。"
                },
                {
                    "paragraph": "其大夫不失守，",
                    "zhushu": "各任其職。"
                },
                {
                    "paragraph": "其士競於敎，",
                    "zhushu": "奉上命。"
                },
                {
                    "paragraph": "其庶人力於農穡，",
                    "zhushu": "種曰農，收曰穡。"
                },
                {
                    "paragraph": "商工皂隷不知遷業。",
                    "zhushu": "四民不雜。"
                },
                {
                    "paragraph": "韓厥老矣，知罃禀焉以爲政。",
                    "zhushu": "代將中軍。"
                },
                {
                    "paragraph": "范匄少於中行偃而上之，使佐中軍。",
                    "zhushu": "使匄佐中軍，偃將上軍。少，詩照切。行，戸郎切。"
                },
                {
                    "paragraph": "韓起少於欒黶，而欒黶、士魴上之，使佐上軍。",
                    "zhushu": "黶、魴讓起。起佐上軍，黶將下軍，魴佐之。黶，於斬切。"
                },
                {
                    "paragraph": "魏絳多功，以趙武爲賢而爲之佐。",
                    "zhushu": "武，新軍將。將，子匠切。"
                },
                {
                    "paragraph": "君明臣忠，上讓下競。",
                    "zhushu": "尊官相讓，勞職力競。"
                },
                {
                    "paragraph": "當是時也，晉不可敵，事之而後可。君其圖之。”王曰：“吾旣許之矣，雖不及晉，必將出師。”",
                    "zhushu": ""
                },
                {
                    "paragraph": "秋，楚子師于武城，以爲秦援。",
                    "zhushu": ""
                },
                {
                    "paragraph": "秦人侵晉，晉饑，弗能報也。",
                    "zhushu": "爲十年晉伐秦傳。饑，音飢，又音機。"
                },
                {
                    "paragraph": "○冬十月，諸侯伐鄭。",
                    "zhushu": "鄭從楚也。"
                },
                {
                    "paragraph": "庚午，季武子、齊崔杼、宋皇鄖從荀罃、士匄門于鄟門，",
                    "zhushu": "鄭城門也。三國從中軍。鄟，音專，本亦作“專”。"
                },
                {
                    "paragraph": "衛北宫括、曹人、邾人從荀偃、韓起門于師之梁，",
                    "zhushu": "師之梁，亦鄭城門。三國從上軍。"
                },
                {
                    "paragraph": "滕人、薛人從欒黶、士魴門于北門，",
                    "zhushu": "二軍從下軍。"
                },
                {
                    "paragraph": "𣏌人、郳人從趙武、魏絳斬行栗",
                    "zhushu": "二國從新軍。行栗，表道樹。行栗，如字。"
                },
                {
                    "paragraph": "甲。戍師于汜，",
                    "zhushu": "衆軍還聚氾。氾，鄭地。東汜，汜，音凡。"
                },
                {
                    "paragraph": "令於諸侯曰：“脩器備，",
                    "zhushu": "兵器戰備。"
                },
                {
                    "paragraph": "盛餱糧，",
                    "zhushu": "餱，乾食。盛，音成。餱，音侯。"
                },
                {
                    "paragraph": "歸老幼，",
                    "zhushu": "示將乆師。"
                },
                {
                    "paragraph": "居疾于虎牢，",
                    "zhushu": "諸侯已取鄭虎牢，故使諸軍疾病息其中。"
                },
                {
                    "paragraph": "肆眚，圍鄭。”",
                    "zhushu": "肆，緩也。眚，過也。不書圍鄭，逆服不成圍。眚，生領切；徐，所幸切。"
                },
                {
                    "paragraph": "鄭人恐，乃行成。",
                    "zhushu": "與晉成也。恐，丘勇切。"
                },
                {
                    "paragraph": "中行獻子曰：“遂圍之，以待楚人之救也，而與之戰。不然，無成。”",
                    "zhushu": "獻子，荀偃也。恐楚救鄭，鄭復屬之。復，扶又切。"
                },
                {
                    "paragraph": "知武子曰：“許之盟而還師，以敝楚人。",
                    "zhushu": "敝，罷也。罷，音皮。"
                },
                {
                    "paragraph": "吾三分四軍，",
                    "zhushu": "分四軍爲三部。"
                },
                {
                    "paragraph": "與諸侯之銳，以逆來者，",
                    "zhushu": "來者，楚也。"
                },
                {
                    "paragraph": "於我未病，楚不能矣。",
                    "zhushu": "晉各一動而楚三來，故曰不能。"
                },
                {
                    "paragraph": "猶愈於戰。",
                    "zhushu": "勝聚戰。"
                },
                {
                    "paragraph": "暴骨以逞，不可以爭。",
                    "zhushu": "言爭當以謀，不可以暴骨。暴，蒲卜切。徐，扶沃切。爭，爭𨷵之爭，又如字。"
                },
                {
                    "paragraph": "大勞未艾，君子勞心，小人勞力，先王之制也。”",
                    "zhushu": "女，息也。言當從勞心之勞。艾，魚廢切，又五蓋切。"
                },
                {
                    "paragraph": "諸侯皆不欲戰，乃許鄭成。十一月己亥，同盟于戲，鄭服也。",
                    "zhushu": "鄭服，故言同盟。"
                },
                {
                    "paragraph": "將盟，鄭六卿公子騑、",
                    "zhushu": "子駟。"
                },
                {
                    "paragraph": "公子發、",
                    "zhushu": "子國。"
                },
                {
                    "paragraph": "公子嘉、",
                    "zhushu": "子孔。"
                },
                {
                    "paragraph": "公子輒、",
                    "zhushu": "子耳。"
                },
                {
                    "paragraph": "公孫蠆、",
                    "zhushu": "子蟜。蠆，勑邁切。"
                },
                {
                    "paragraph": "公孫舎之",
                    "zhushu": "子展。"
                },
                {
                    "paragraph": "及其大夫、門子，皆從鄭伯。",
                    "zhushu": "門子，卿之適子。從，才用切。適，丁歷切。"
                },
                {
                    "paragraph": "晉士莊子爲載書，",
                    "zhushu": "莊子，士弱。載書，盟書。"
                },
                {
                    "paragraph": "曰：“自今日旣盟之後，鄭國而不唯晉命是聽，而或有異志者，有如此盟。”",
                    "zhushu": "如違盟之罰。"
                },
                {
                    "paragraph": "公子騑趨進曰：“天禍鄭國，使介居二大國之間，",
                    "zhushu": "介，猶間也。介，音界。間，間厠之間，又如字。"
                },
                {
                    "paragraph": "大國不加德音，而亂以要之，",
                    "zhushu": "謂以兵亂之力強要鄭。要，一遥切。強，其丈切。"
                },
                {
                    "paragraph": "使其鬼神不獲歆其禋祀，其民人不獲享其土利，夫婦辛苦墊隘，無所厎告。",
                    "zhushu": "墊隘，猶委頓。厎，至也。歆，許今切。墊，丁念切。隘，於懈切。厎，音旨。"
                },
                {
                    "paragraph": "自今日旣盟之後，鄭國而不唯有禮與彊可以庇民者是從，而敢有異志者，亦如之。",
                    "zhushu": "亦如此盟。庇，必利切。"
                },
                {
                    "paragraph": "荀偃曰：“改載書。”",
                    "zhushu": "子駟亦以所言載於䇿，故欲改之。"
                },
                {
                    "paragraph": "公孫舎之曰：“昭大神要言焉。",
                    "zhushu": "要誓以告神。"
                },
                {
                    "paragraph": "若可改也，大國亦可叛也。”知武子謂獻子曰：“我實不德，而要人以盟，豈禮也哉？非禮，何以主盟？姑盟而退，脩德息師而來，終必獲鄭，何必今日？我之不德，民將棄我，豈唯鄭？若能休和，逺人將至，何恃於鄭？”乃盟而還。",
                    "zhushu": "遂兩用載書。休，許蚪切。"
                },
                {
                    "paragraph": "晉人不得志於鄭，以諸侯復伐之。十二月癸亥，門其三門。",
                    "zhushu": "三門，鄟門、師之梁、北門也。癸亥，月五日。晉果三分其軍，各攻一門。復，扶又切。"
                },
                {
                    "paragraph": "閏月戊寅，濟于隂阪，侵鄭，",
                    "zhushu": "以長歷參校上下，此年不得有閏月戊寅。戊寅是十二月二十日。疑“閏月”當爲“門五日”，“五”字上與“門”合爲“閏”，則後學者自然轉“日”爲“月”。晉人三番四軍，更攻鄭門，門各五日，晉各一攻，鄭三受敵，欲以苦之。癸亥去戊寅十六日，以癸亥始攻，攻輒五日，凡十五日。鄭故不服而去。明日戊寅，濟于隂阪，復侵鄭外邑。隂阪有津。閏月，依注讀爲“門五日”。阪，音反，又扶板反。畨，芳元反。更，音庚。復，扶又反。洧，于軌反。"
                },
                {
                    "paragraph": "次于陰口而還。",
                    "zhushu": "陰口，鄭地名。"
                },
                {
                    "paragraph": "子孔曰：“晉師可擊也。師老而勞，且有歸志，必大克之。”子展曰：“不可。”",
                    "zhushu": "傳言子展能守信。"
                },
                {
                    "paragraph": "公送晉侯，晉侯以公宴于河上。上問公年，季武子對曰：“㑹于沙隨之𡻕，寡君以生。”",
                    "zhushu": "沙隨在成十六年。"
                },
                {
                    "paragraph": "晉侯曰：“十二年矣。是謂一終，一星終也。",
                    "zhushu": "𡻕星十二𡻕而一周天。"
                },
                {
                    "paragraph": "國君十五而生子，冠而生子，礼也。",
                    "zhushu": "冠，成人之服，故必冠而後生子。冠，古乱反，注下皆同，重句，礼也。詳見隱公元年。"
                },
                {
                    "paragraph": "君可以冠矣。大夫盍爲冠具？”武子曰：“君冠，必以祼享之礼行之，",
                    "zhushu": "祼，謂灌鬯酒也。享，𥙊先君也。盍，户臘反。祼，古乱反。□，古亂反。鬯，勑亮反。"
                },
                {
                    "paragraph": "以金石之樂節之，",
                    "zhushu": "以鐘磬爲舉動之節。"
                },
                {
                    "paragraph": "以先君之祧處之。",
                    "zhushu": "諸侯以始祖之廟爲祧。祧，他彫反。"
                },
                {
                    "paragraph": "今寡君在行，未可具也。請及兄弟之國而假備焉。”晉侯曰：“諾。”公還，及衛，冠于成公之廟，",
                    "zhushu": "成公，今衛獻公之曽祖。從衛所處。"
                },
                {
                    "paragraph": "假鐘磬焉，礼也。○楚人伐鄭，",
                    "zhushu": "與晋成故。"
                },
                {
                    "paragraph": "子駟將及楚平。子孔、子蟜曰：“與大國盟，口血未乾而背之，可乎？”子駟、子展曰：“吾盟固云：“唯彊是從。”今楚師至，晉不我救，則楚彊矣。盟誓之言，豈敢背之？且要盟无質，神弗臨也。",
                    "zhushu": "質，主也。"
                },
                {
                    "paragraph": "所臨唯信。信者，言之瑞也，",
                    "zhushu": "瑞，符也。"
                },
                {
                    "paragraph": "善之主也，是故臨之。",
                    "zhushu": "神臨之。"
                },
                {
                    "paragraph": "明神不蠲要盟，",
                    "zhushu": "蠲，絜也。"
                },
                {
                    "paragraph": "背之可也。”乃及楚平。公子罷戎入盟，同盟于中分。",
                    "zhushu": "中分，鄭城中里名。罷戎，楚大夫。罷，音皮，徐音彼。中分，並如字，徐丁仲反。重言“乃及楚平”三。文公九年。襄公九年，"
                },
                {
                    "paragraph": "楚莊夫人卒，",
                    "zhushu": "共王母，"
                },
                {
                    "paragraph": "王未能定鄭而歸。○晉侯歸，謀所以息民。魏絳請施舎，",
                    "zhushu": "施恩惠，舎勞役。"
                },
                {
                    "paragraph": "輸積聚以貸。",
                    "zhushu": "輸，盡也。積，子賜反，下同。聚，才住反。貸，他代反。"
                },
                {
                    "paragraph": "自公以下，茍有積者，盡出之。國無滯積，",
                    "zhushu": "散在民。"
                },
                {
                    "paragraph": "亦無困人；",
                    "zhushu": "不匱乏。"
                },
                {
                    "paragraph": "公無禁利，",
                    "zhushu": "与民共。"
                },
                {
                    "paragraph": "亦無貪民。",
                    "zhushu": "礼譲行。"
                },
                {
                    "paragraph": "所以幣更，",
                    "zhushu": "不用牲，"
                },
                {
                    "paragraph": "賔以特牲，",
                    "zhushu": "務崇省。省，所景反。"
                },
                {
                    "paragraph": "器用不作，",
                    "zhushu": "因仍舊。"
                },
                {
                    "paragraph": "車服從給。",
                    "zhushu": "足給事也。"
                },
                {
                    "paragraph": "行之期年，國乃有節。三駕而楚不能與爭。",
                    "zhushu": "三駕，三興師。謂十年師于牛首，十一年師於向，其秋觀兵於鄭東門，自是鄭遂服。期，音基，本亦作朞。向，舒亮反。"
                }
            ]
        },
        {
            "name": "襄公二第十五",
            "paragraphs": [
                {
                    "paragraph": "襄公二第十五",
                    "zhushu": "",
                    "type": 1
                },
                {
                    "paragraph": "經十年，春，公㑹晉侯、宋公、衛侯、曹伯、莒子、邾子、滕子、薛伯、𣏌伯、小邾子、齊丗子光，㑹呉于柤。",
                    "zhushu": "呉子在柤，晉以諸侯往㑹之，故曰“㑹呉”。呉不稱子，從所稱也。柤，楚地。柤，莊加切。"
                },
                {
                    "paragraph": "○夏，五月甲午，遂滅偪陽。",
                    "zhushu": "偪陽，妘姓國，今彭城傳陽縣也。因柤㑹而滅之，故曰“遂”。偪，徐甫目切，又彼力切。本或作“逼”。妘音云。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○楚公子貞、鄭公孫輒帥師伐宋。○晉師伐秦。",
                    "zhushu": "荀罃不書，不親兵也。"
                },
                {
                    "paragraph": "○秋，莒人伐我東鄙。○公㑹晉侯、宋公、衛侯、曹伯、莒子、邾子、齊丗子光、滕子、薛伯、𣏌伯、小邾子伐鄭。",
                    "zhushu": "齊丗子光先至於師，爲盟主所尊，故在滕上。"
                },
                {
                    "paragraph": "○冬，盗殺鄭公子騑、公子發、公孫輒。",
                    "zhushu": "非國討，當兩稱名氏。殺者非卿，故稱盗。以盗爲文，故不得言其大夫。"
                },
                {
                    "paragraph": "○戍鄭虎牢。",
                    "zhushu": "伐鄭諸侯各受晉命戍虎牢，不復爲告命，故獨書魯戌而不叙諸侯。復，扶又切。"
                },
                {
                    "paragraph": "○楚公子貞帥師救鄭。○公至自伐鄭。",
                    "zhushu": "無傳。",
                    "type": 2
                },
                {
                    "paragraph": "傳十年，春，㑹于柤，㑹呉子壽夢也。",
                    "zhushu": "壽夢，呉子乗夢，莫公反。"
                },
                {
                    "paragraph": "三月癸丑，齊髙厚相大子光，以先㑹諸侯于鍾離，不敬。",
                    "zhushu": "呉子未至，光從東道與東諸侯㑹遇，非本期地，故不書“㑹”。髙厚，髙固子也。癸丑，月二十六日。相，息亮切。"
                },
                {
                    "paragraph": "士莊子曰：“髙子相大子以㑹諸侯，將社稷是衛，而皆不敬，",
                    "zhushu": "厚與光俱不敬。"
                },
                {
                    "paragraph": "棄社稷也，其將不免乎？”",
                    "zhushu": "爲十九年齊殺髙厚、二十五年弑其君光傳。"
                },
                {
                    "paragraph": "夏，四月戊午，㑹于柤。",
                    "zhushu": "經書“春”，書始行也。戊午，月一日。"
                },
                {
                    "paragraph": "晉荀偃、士匄請伐偪陽，而封宋向戍焉。",
                    "zhushu": "以宋常事晉，而向戍有賢行，故欲封之爲附庸。行，下孟切。"
                },
                {
                    "paragraph": "荀罃曰：“城小而固，勝之不武，弗勝爲𥬇。”固請。丙寅，圍之，弗克。",
                    "zhushu": "丙寅，四月九日。"
                },
                {
                    "paragraph": "孟氏之臣秦堇父輦重如役。",
                    "zhushu": "堇父，孟獻子家臣。歩挽重車以從師。堇，徐音謹。挽，音晚。"
                },
                {
                    "paragraph": "偪陽人啓門，諸侯之士門焉。",
                    "zhushu": "見門開，故攻之。"
                },
                {
                    "paragraph": "縣門發，郰人紇抉之，以出門者。",
                    "zhushu": "門者，諸侯之士在門内者也。紇，郰邑大夫，仲尼父叔梁紇也。郰邑，魯縣東南莝城是也。言紇多力，抉舉縣門，出在内者。縣，音𤣥。郰，側留切。紇，恨發切。抉，烏穴切，徐又古穴切。岀，如字，一音尺遂切。"
                },
                {
                    "paragraph": "狄虒彌建大車之輪，而蒙之以甲，以爲櫓。",
                    "zhushu": "狄虒彌，魯人也。蒙，覆也。櫓，大楯。虒，音斯。彌，徐音彌，一音武脾切。櫓，音魯。楯，常尹切，又音尹。"
                },
                {
                    "paragraph": "左執之，右拔㦸，以成一隊。",
                    "zhushu": "百人爲隊。隊，徒對切。徐，徒猥切。"
                },
                {
                    "paragraph": "孟獻子曰：“詩所謂“有力如虎”者也。”",
                    "zhushu": "詩邶風也。邶，音佩。"
                },
                {
                    "paragraph": "主人縣布，堇父登之，及堞而絶之。",
                    "zhushu": "偪陽人縣布，以試外勇者。㻡，音牒，徐，養渉切。"
                },
                {
                    "paragraph": "隊，則又縣之，蘇而復上者三。主人辭焉，乃退。",
                    "zhushu": "主人嘉其勇，故辭謝不復縣布。隊，直𩔖切。復，扶又切。上，時掌切。三，息暫切，又如字。"
                },
                {
                    "paragraph": "帶其斷以徇於軍",
                    "zhushu": ""
                },
                {
                    "paragraph": "三日。",
                    "zhushu": "帶其斷布以示勇。斷，徒亂切。徇，似俊切。"
                },
                {
                    "paragraph": "諸侯之師乆於偪陽，荀偃、士匄請於荀罃曰：“水潦將降，懼不能歸，",
                    "zhushu": "向夏恐有乆雨，從丙寅至庚寅二十五日，故曰乆潦，音老。"
                },
                {
                    "paragraph": "請班師。”",
                    "zhushu": "班，還也。"
                },
                {
                    "paragraph": "知伯怒，",
                    "zhushu": "知伯，荀罃。知，音智。"
                },
                {
                    "paragraph": "投之以机，出於其間，",
                    "zhushu": "出偃、匄之間。机，本又作“凡”，同。"
                },
                {
                    "paragraph": "曰：“女成二事，而後告余。",
                    "zhushu": "二事：伐偪陽，封向戍。女，音汝。下同。"
                },
                {
                    "paragraph": "余恐亂命，以不女違。",
                    "zhushu": "旣成改之爲亂命。"
                },
                {
                    "paragraph": "女旣勤君而興諸侯，牽帥老夫以至于此，旣無武守，",
                    "zhushu": "無武功可執守。"
                },
                {
                    "paragraph": "而又欲易余罪，曰：“是實班師，不然克矣。”",
                    "zhushu": "謂偃、匄將言爾。"
                },
                {
                    "paragraph": "余羸老也，可重任乎？",
                    "zhushu": "不任受女此責。羸，劣危切。重，直用切。任，音壬。"
                },
                {
                    "paragraph": "七日不克，必爾乎取之！”",
                    "zhushu": "言當取女以謝不克之罪。"
                },
                {
                    "paragraph": "五月庚寅，",
                    "zhushu": "月四日。"
                },
                {
                    "paragraph": "荀偃、士匄帥卒攻偪陽，親受矢石，",
                    "zhushu": "躬在矢石間。卒，子忽切。"
                },
                {
                    "paragraph": "甲午，滅之。",
                    "zhushu": "月八日。"
                },
                {
                    "paragraph": "書曰：“遂滅偪陽”，言自㑹也。",
                    "zhushu": "言其因㑹以滅國，非之也。"
                },
                {
                    "paragraph": "以與向戍，向戍辭曰：“君若猶辱鎭撫宋國，而以偪陽光啓寡君，羣臣安矣，其何貺如之？",
                    "zhushu": "言見賜之厚無過此。貺，音況，賜也。"
                },
                {
                    "paragraph": "若惠賜臣，是臣興諸侯以自封也，其何罪大焉？敢以死請。”乃子宋公。",
                    "zhushu": ""
                },
                {
                    "paragraph": "宋公享晉侯於楚丘，請以桑林。",
                    "zhushu": "桑林，殷天子之樂名。"
                },
                {
                    "paragraph": "荀罃辭。",
                    "zhushu": "辭，讓之。"
                },
                {
                    "paragraph": "荀偃、士匄曰：“諸侯宋、魯，於是觀禮。",
                    "zhushu": "宋，王者後，魯以周公故，皆用天子禮樂，故可觀。"
                },
                {
                    "paragraph": "魯有禘樂，賔祭用之。",
                    "zhushu": "禘，三年大祭，則作四代之樂。别𥙊羣公，則用諸侯樂。禘，大訃切。"
                },
                {
                    "paragraph": "宋以桑林享君，不亦可乎？”",
                    "zhushu": "言俱天子樂也。"
                },
                {
                    "paragraph": "舞，師題以旌夏，",
                    "zhushu": "師，樂師也。旌夏，大旌也。題，識也。以大旌表識其行列。題，大𠔃切。夏，戸雅切。識，申志切，又如字。行，戸郎切。"
                },
                {
                    "paragraph": "晉侯懼而退入于房。",
                    "zhushu": "旌夏非常，卒見之，人心偶有所畏。卒，寸忽切。"
                },
                {
                    "paragraph": "去旌，卒享而還。及著雍，疾。",
                    "zhushu": "晉侯疾也。著雍，晉地。去，起吕切。著，徐都慮切，又徐慮切。雍，於用切。"
                },
                {
                    "paragraph": "卜，桑林見。",
                    "zhushu": "崇。見於卜兆。見，賢遍切。祟，息遂切。"
                },
                {
                    "paragraph": "荀偃、士匄欲奔請禱焉。",
                    "zhushu": "奔走還宋。禱，謝。禱，丁老切。"
                },
                {
                    "paragraph": "荀罃不可，曰：“我辭禮矣，彼則以之。",
                    "zhushu": "以，用也。"
                },
                {
                    "paragraph": "猶有鬼神，於彼加之。”",
                    "zhushu": "言自當加罪於宋。"
                },
                {
                    "paragraph": "晉侯有間，",
                    "zhushu": "間，疾差也。差，初賣切。"
                },
                {
                    "paragraph": "以偪陽子歸，獻于武宫，謂之夷俘。",
                    "zhushu": "諱俘中圉，故謂之夷。俘，芳夫切。"
                },
                {
                    "paragraph": "偪陽，妘姓也。使周内史選其族嗣，納諸霍人，禮也。",
                    "zhushu": "霍，晉邑。内史，掌爵禄廢置者。使選偪湯宗族賢者，令居霍，奉妘姓之祀。善不滅姓，故曰“禮也”。使周史者，示有王命。令，力呈切。下“令在”“勸令”同。"
                },
                {
                    "paragraph": "師歸，孟獻子以秦堇父爲右。",
                    "zhushu": "嘉其勇力。"
                },
                {
                    "paragraph": "生秦丕兹，事仲尼。",
                    "zhushu": "髙二父，以力相尚；子事仲尼，以德相髙。釋文：秦丕兹，一本作“秦不兹”。"
                },
                {
                    "paragraph": "○六月，楚子囊、鄭子耳伐宋，師于訾毋。",
                    "zhushu": "宋地。訾，子斯切。毋，音無。"
                },
                {
                    "paragraph": "庚午，圍宋，門于桐門。",
                    "zhushu": "不成。圍而攻其城門。"
                },
                {
                    "paragraph": "○晉荀罃伐秦，報其侵也。",
                    "zhushu": "侵在九年。"
                },
                {
                    "paragraph": "○衛侯救宋，師于襄牛。鄭子展曰：“必伐衛。不然，是不與楚也。得罪於晉，又得罪於楚，國將若之何？”子駟曰：“國病矣。”",
                    "zhushu": "師數出，疲病也。數，所角切。疲，音皮。"
                },
                {
                    "paragraph": "子展曰：“得罪於二大國，必亡。病，不猶愈於亡乎？”諸大夫皆以爲然。故鄭皇耳帥師侵衛，楚令也。",
                    "zhushu": "亦兼受楚之勑命也。皇耳，皇戊子。"
                },
                {
                    "paragraph": "孫文子卜追之，獻兆於定姜。姜氏問繇。",
                    "zhushu": "繇，兆辭。繇，直救切。"
                },
                {
                    "paragraph": "曰：“兆如山陵，有夫出征，而喪其雄。”姜氏曰：“征者喪雄，禦寇之利也。大夫圖之！”衛人追之，孫蒯獲鄭皇耳于大丘。",
                    "zhushu": "蒯，孫林父子。喪，息浪切。禦，魚吕切。蒯，苦怪切。"
                },
                {
                    "paragraph": "○秋七月，楚子囊、鄭子耳伐我西鄙。",
                    "zhushu": "於魯無所恥，諱而不書，其義末聞。"
                },
                {
                    "paragraph": "還，圍蕭。八月丙寅，克之。",
                    "zhushu": "蕭，宋邑。"
                },
                {
                    "paragraph": "九月，子耳侵宋北鄙。",
                    "zhushu": ""
                },
                {
                    "paragraph": "孟獻子曰：“鄭其有災乎！師競已甚，",
                    "zhushu": "競，爭競也。爭，爭鬬之爭。下有之爭同。"
                },
                {
                    "paragraph": "周猶不堪競，況鄭乎？",
                    "zhushu": "周，謂天王。"
                },
                {
                    "paragraph": "有災，其執政之三士乎！”",
                    "zhushu": "鄭簡公幼少，子駟、子國、子耳秉政，故知三士任其禍也。爲下盗殺三大夫傳。少，詩照切。任，音壬。"
                },
                {
                    "paragraph": "○莒人間諸侯之有事也，故伐我東鄙。",
                    "zhushu": "諸侯有討鄭之事。間，間厠之間。"
                },
                {
                    "paragraph": "○諸侯伐鄭。齊崔杼使大子光先至于師，故長於滕。",
                    "zhushu": "大夫冝賔之以上卿，而今晉悼以一時之冝，令在滕侯上，故傳從而釋之。長，丁丈切。"
                },
                {
                    "paragraph": "己酉，師于牛首。",
                    "zhushu": "鄭地。"
                },
                {
                    "paragraph": "○初，子駟與尉止有爭，將禦諸侯之師，而黜其車。",
                    "zhushu": "禦牛首師也。黜，減損。"
                },
                {
                    "paragraph": "尉止獲，又與之爭。",
                    "zhushu": "獲，囚俘。"
                },
                {
                    "paragraph": "子駟抑尉止曰：“爾車，非禮也。”",
                    "zhushu": "言女車猶多過制。"
                },
                {
                    "paragraph": "遂弗使獻。",
                    "zhushu": "不使獻所獲。"
                },
                {
                    "paragraph": "初，子駟爲田洫，司氏、堵氏、侯氏、子師氏皆喪田焉。",
                    "zhushu": "洫，田畔溝也。子駟爲田洫以正封疆，而侵四族田。洫，況域切。堵，音者，或丁古切。喪，息浪切。疆，居良切。"
                },
                {
                    "paragraph": "故五族聚羣不逞之人，因公子之徒以作亂。",
                    "zhushu": "八年子駟所殺公子媐等之黨。媐，許其切；本亦作熈，音怡。"
                },
                {
                    "paragraph": "於是子駟當國，",
                    "zhushu": "攝君事也。"
                },
                {
                    "paragraph": "子國爲司馬，子耳爲司空，子孔爲司徒。冬十月戊辰，尉止、司臣、侯晉、堵女父、子師僕帥賊以入，晨攻執政于西宫之朝，",
                    "zhushu": "公宫。"
                },
                {
                    "paragraph": "殺子駟、子國、子耳，劫鄭伯以如北宫。子孔知之，故不死。",
                    "zhushu": "子孔，公子嘉也。知難不告，利得其處也。爲十九年殺公子嘉傳。難，乃旦切。處，昌慮切。"
                },
                {
                    "paragraph": "書曰“盗”，言無大夫焉。",
                    "zhushu": "尉止等五人，皆士也。大夫，謂卿。"
                },
                {
                    "paragraph": "子西聞盗，不儆而出，",
                    "zhushu": "子西，公孫夏，子駟子。儆，音景。夏，戸雅切。"
                },
                {
                    "paragraph": "尸而追盗。",
                    "zhushu": "先臨尸而逐賊。"
                },
                {
                    "paragraph": "盗入於北宫，乃歸授甲，臣妾多逃，器用多喪。子産聞盗，",
                    "zhushu": "子國子。"
                },
                {
                    "paragraph": "爲門者，",
                    "zhushu": "置守門，"
                },
                {
                    "paragraph": "庀羣司，",
                    "zhushu": "具衆官，庀，匹婢切。"
                },
                {
                    "paragraph": "閉府庫，愼閉藏，完守備，成列而後出，兵車十七乗，",
                    "zhushu": "千三百七十五人。藏，才浪切，又如字。守，手又切。乗，繩證切。"
                },
                {
                    "paragraph": "尸而攻盗於北宫。子蟜帥國人助之，殺尉止、子師僕，盗衆盡死。侯晉奔晉，堵女父、司臣、尉翩、司齊奔宋。",
                    "zhushu": "尉翩，尉止子。司齊，司臣子。翩，音篇。"
                },
                {
                    "paragraph": "子孔當國，",
                    "zhushu": "代子駟。"
                },
                {
                    "paragraph": "爲載書，以位序，聽政辟。",
                    "zhushu": "自羣卿諸司，各守其職位，以受執政之法，不得與朝政。辟，婢亦切。與，音預。下“魯不與”同。"
                },
                {
                    "paragraph": "大夫、諸司、門子弗順，將誅之。",
                    "zhushu": "子孔欲誅不順者。"
                },
                {
                    "paragraph": "子産止之，請爲之焚書。",
                    "zhushu": "旣止子孔，又勸令燒除載書。爲，于僞切。"
                },
                {
                    "paragraph": "子孔不可，曰：“爲書以定國，衆怒而焚之，是衆爲政也，國不亦難乎？”",
                    "zhushu": "難以至治。治，直吏切。"
                },
                {
                    "paragraph": "子産曰：“衆怒難犯，專欲難成，合二難以安國，危之道也。不如焚書以安衆。子得所欲，",
                    "zhushu": "欲爲政也。"
                },
                {
                    "paragraph": "衆亦得安，不亦可乎？專欲無成，犯衆興禍，子必從之。”乃焚書於倉門之外，衆而後定。",
                    "zhushu": "不於朝内燒，欲使逺近見所燒。"
                },
                {
                    "paragraph": "○諸侯之師城虎牢而戍之。晉師城梧及制，",
                    "zhushu": "欲以偪鄭也。不書城，魯不與也。梧、制，皆鄭舊地。梧，音吾。"
                },
                {
                    "paragraph": "士魴、魏絳戍之。書曰“戍鄭虎牢”，非鄭地也，言將歸焉。",
                    "zhushu": "二年，晉城虎牢而居之。今鄭復叛，故修其城而置戍。鄭服，則欲以還鄭，故夫子追書，繫之于鄭，以見晉志。復，扶又切。見，賢遍切。"
                },
                {
                    "paragraph": "○鄭及晉平。楚子囊救鄭。十一月，諸侯之師還鄭而南，至於陽陵。",
                    "zhushu": "還，繞也。陽陵，鄭地。還，本又作環，戸關切。徐一音患。"
                },
                {
                    "paragraph": "楚師不退。知武子欲退，曰：“今我逃楚，楚必驕，驕則可與戰矣。”",
                    "zhushu": "武子，荀罃。"
                },
                {
                    "paragraph": "欒黶曰：“逃楚，晉之恥也。合諸侯以益恥，不如死。我將獨進。”師遂進。己亥，與楚師夾潁而軍。",
                    "zhushu": "潁水出城陽，至下蔡入淮。潁，音頴。"
                },
                {
                    "paragraph": "子矯曰：“諸侯旣有成行，必不戰矣。",
                    "zhushu": "言有成去之志。"
                },
                {
                    "paragraph": "從之將退，不從亦退。",
                    "zhushu": "從，猶服也。"
                },
                {
                    "paragraph": "退，楚必圍我。猶將退也，不如從楚，亦以退之。”",
                    "zhushu": "以退楚。"
                },
                {
                    "paragraph": "宵渉潁，與楚人盟。",
                    "zhushu": "夜渡，畏晉知之。"
                },
                {
                    "paragraph": "欒黶欲伐鄭師，",
                    "zhushu": "伐渉潁者。"
                },
                {
                    "paragraph": "荀罃不可，曰：“我實不能禦楚，又不能庇鄭，鄭何罪？不如致怨焉而還。",
                    "zhushu": "致怨，爲後伐之資。禦，魚吕切。庇，必利切。"
                },
                {
                    "paragraph": "今伐其師，楚必救之。戰而不克，爲諸侯𥬇。克不可命，",
                    "zhushu": "勝負難要，不可命以必克。要，一遥切。"
                },
                {
                    "paragraph": "不如還也。”丁未，諸侯之師還，侵鄭北鄙而歸。",
                    "zhushu": "欲以致怨。"
                },
                {
                    "paragraph": "楚人亦還。",
                    "zhushu": "鄭服故也。"
                },
                {
                    "paragraph": "○王叔陳生與伯輿爭政，",
                    "zhushu": "二子，王卿士。輿，本又作與，音同。"
                },
                {
                    "paragraph": "王右伯輿，",
                    "zhushu": "右，助也。"
                },
                {
                    "paragraph": "王叔陳生怒而出奔。及河，王復之，",
                    "zhushu": "欲奔晉，"
                },
                {
                    "paragraph": "殺史狡以說焉。",
                    "zhushu": "說王叔也。狡，古卯切。說，音恱，又如字。"
                },
                {
                    "paragraph": "不入，遂處之。",
                    "zhushu": "處叔河上。"
                },
                {
                    "paragraph": "晉侯使士匄平王室，王叔與伯輿訟焉。",
                    "zhushu": "爭曲直。"
                },
                {
                    "paragraph": "王叔之宰",
                    "zhushu": "宰，家臣。"
                },
                {
                    "paragraph": "與伯輿之大夫瑕禽",
                    "zhushu": "瑕禽，伯輿屬大夫。"
                },
                {
                    "paragraph": "坐獄於王庭，",
                    "zhushu": "獄，訟也。周禮：命夫命婦不躬坐獄訟。故使宰與屬大夫對爭曲直。"
                },
                {
                    "paragraph": "士匄聽之。王叔之宰曰：“篳門閨竇之人，而皆陵其上，其難爲上矣。”",
                    "zhushu": "篳門，柴門。閨竇，小戸。穿壁爲戸，上說下方，狀如圭也。言伯輿微賤之家。篳，音必。閨，音圭。本亦作圭。竇，音豆。"
                },
                {
                    "paragraph": "瑕禽曰：“昔平王東遷，吾七姓從王，牲用備具，王頼之，而賜之騂旄之盟，",
                    "zhushu": "平王徙時，大臣從者有七姓，伯與之祖皆在其中，主爲王備犧牲，共𥙊祀。王待其用，故與之盟，使丗守其職。騂旄，赤牛也。舉騂旄者，言得重盟，不以犬雞。從，才用切，又如字。騂，息營切；字林許營切。旄，音毛。爲，干僞切。共，音恭。"
                },
                {
                    "paragraph": "曰：“丗丗無失職。”若篳門閨竇，其能來東厎乎？且王何頼焉？",
                    "zhushu": "言我若貧賤，何能來東，使王恃其用而與之盟邪？厎，至也。厎，音旨。"
                },
                {
                    "paragraph": "今自王叔之相也，政以賄成，",
                    "zhushu": "隨財制政。相，息亮切。賄，呼罪切。"
                },
                {
                    "paragraph": "而刑放於寵，",
                    "zhushu": "寵臣專刑，不任法。"
                },
                {
                    "paragraph": "官之師旅，不勝其富，",
                    "zhushu": "師旅之長皆受賂。勝，音升。長，丁丈切。"
                },
                {
                    "paragraph": "吾能無篳門閨竇乎？",
                    "zhushu": "言王叔之屬富，故使吾貧。"
                },
                {
                    "paragraph": "唯大國圖之！",
                    "zhushu": "圖，猶議也。"
                },
                {
                    "paragraph": "下而無直，則何謂正矣？”",
                    "zhushu": "正者，不失下之直。“何”，或作“可”，誤也。"
                },
                {
                    "paragraph": "范宣子曰：“天子所右，寡君亦右之；所左，亦左之。”",
                    "zhushu": "宣子知伯與直，不欲自專，故推之於王。右，音又。左，音佐。左、右，並如字。"
                },
                {
                    "paragraph": "使王叔氏與伯輿合要，",
                    "zhushu": "合要辭。"
                },
                {
                    "paragraph": "王叔氏不能舉其契。",
                    "zhushu": "要契之辭。契，苦計切。"
                },
                {
                    "paragraph": "王叔奔晉。不書，不告也。單靖公爲卿士以相王室。",
                    "zhushu": "代王叔。",
                    "type": 2
                },
                {
                    "paragraph": "經十有一年，春，王正月，作三軍。",
                    "zhushu": "増立中軍。萬二千五百人爲軍。"
                },
                {
                    "paragraph": "○夏，四月，四卜郊，不從，乃不郊。",
                    "zhushu": "無傳。"
                },
                {
                    "paragraph": "○鄭公孫舎之帥師侵宋。○公㑹晉侯、宋公、衛侯、曹伯、齊丗子光、莒子、邾子、滕子、薛伯、𣏌伯、小邾子伐鄭。",
                    "zhushu": "丗子光至復在莒于之先，故晉悼亦進之。復，扶又切。"
                },
                {
                    "paragraph": "○秋，七月，己未，同盟于亳城北。",
                    "zhushu": "亳城，鄭地。伐鄭而書“同盟”，鄭與盟可知。亳，蒲洛切，徐，扶各切。與，音預。"
                },
                {
                    "paragraph": "○公至自伐鄭。",
                    "zhushu": "無傳。"
                },
                {
                    "paragraph": "○楚子、鄭伯伐宋。○公㑹晉侯、宋公、衛侯、曹伯、齊丗子光、莒子、邾子、滕子、薛伯、𣏌伯、小邾子伐鄭。",
                    "zhushu": "晉遂尊光。"
                },
                {
                    "paragraph": "○㑹于蕭魚。",
                    "zhushu": "鄭服而諸侯㑹。蕭魚，鄭地。"
                },
                {
                    "paragraph": "○公至自㑹。",
                    "zhushu": "無傳。以㑹至者，觀兵而不果侵伐。"
                },
                {
                    "paragraph": "○楚人執鄭行人良霄。",
                    "zhushu": "良霄，公孫輒子伯有也。霄，徐音消。"
                },
                {
                    "paragraph": "○冬，秦人伐晉。",
                    "zhushu": "",
                    "type": 2
                },
                {
                    "paragraph": "傳十一年，春，季武子將作三軍，",
                    "zhushu": "魯本無中軍，唯上下二軍，皆屬於公。有事，三卿更帥以征伐。季氏欲專其民人，故假立中軍，因以改作。更，音庚。"
                },
                {
                    "paragraph": "告叔孫穆子曰：“請爲三軍，各征其軍。”",
                    "zhushu": "征，賦稅也。三家各征其軍之家屬。稅，舒銳切。"
                },
                {
                    "paragraph": "穆子曰：“政將及子，子必不能。”",
                    "zhushu": "政者，霸國之政令。禮，大國三軍。魯次國，而爲大國之制，貢賦必重，故憂不能堪。"
                },
                {
                    "paragraph": "武子固請之。穆子曰：“然則盟諸？”",
                    "zhushu": "穆子知季氏將復變易，故盟之。復，扶又切。"
                },
                {
                    "paragraph": "乃盟諸僖閎，",
                    "zhushu": "僖宫之門。閎，音宏。"
                },
                {
                    "paragraph": "詛諸五父之衢。",
                    "zhushu": "五父衢，道名，在魯國東南。詛，以禍福之言相要。詛，側慮切。父，音甫。衢，其俱切。要，一遥切。"
                },
                {
                    "paragraph": "正月，作三軍，三分公室，而各有其一。",
                    "zhushu": "三分，國民衆。"
                },
                {
                    "paragraph": "三子各毀其乗。",
                    "zhushu": "壞其軍乗，分以足成三軍。乗，繩證切。壞，音怪。足，將住切，亦如字。"
                },
                {
                    "paragraph": "季氏使其乗之人，以其役邑入者，無征；",
                    "zhushu": "使軍乗之人，率其邑役入季氏者，無公征。"
                },
                {
                    "paragraph": "不入者，倍征。",
                    "zhushu": "不入季氏者，則使公家倍征之。設利病，欲驅使入已。故昭五年傳曰：“季氏盡征之。”民辟倍征，故盡屬季氏。"
                },
                {
                    "paragraph": "孟氏使半爲臣，若子若弟。",
                    "zhushu": "取其子弟之半也。四分其乗之人，以三歸公，而取其一。"
                },
                {
                    "paragraph": "叔孫氏使盡爲臣，",
                    "zhushu": "盡取子弟，以其父兄歸公。"
                },
                {
                    "paragraph": "不然，不舎。",
                    "zhushu": "制軍分民，不如是，則三家不舎其故而改作也。此蓋三家盟詛之本言。舎，音捨。"
                },
                {
                    "paragraph": "○鄭人患晉、楚之故。諸大夫曰：“不從晉，國幾亡。",
                    "zhushu": "幾，近也。幾，音機，徐音畿。"
                },
                {
                    "paragraph": "楚弱於晉，晉不吾疾也。",
                    "zhushu": "疾，急也。"
                },
                {
                    "paragraph": "晉疾，楚將辟之。何爲而使晉師致死於我，",
                    "zhushu": "言當作何計。"
                },
                {
                    "paragraph": "楚弗敢敵，而後可固與也。”",
                    "zhushu": "固與晉也。"
                },
                {
                    "paragraph": "子展曰：“與宋爲惡，諸侯必至，吾從之盟。楚師至，吾又從之，則晉怒甚矣。晉能驟來，楚將不能，吾乃固與晉。”大夫說之，使疆埸之司惡於宋。",
                    "zhushu": "使守疆埸之吏侵犯宋。說，音恱。疆，居良切。埸，音亦。"
                },
                {
                    "paragraph": "宋向戍侵鄭，大獲。子展曰：“師而伐宋可矣。若我伐宋，諸侯之伐我必疾，吾乃聽命焉，且告於楚。楚師至，吾又與之盟，而重賂晉師，乃免矣。”",
                    "zhushu": "言如此乃免於晉、楚之難。難，乃且切。"
                },
                {
                    "paragraph": "夏，鄭子展侵宋。",
                    "zhushu": "欲以致諸侯。"
                },
                {
                    "paragraph": "四月，諸侯伐鄭。己亥，齊大子光、宋向戍先至于鄭，門于東門。",
                    "zhushu": "傳釋齊大子光，所以序莒上也。向戍不書，宋公在㑹故。"
                },
                {
                    "paragraph": "其莫，晉荀罃至于西郊，東侵舊許。",
                    "zhushu": "許之舊國，鄭新邑。莫，音暮。"
                },
                {
                    "paragraph": "衛孫林父侵其北鄙。六月，諸侯㑹于北林，師于向。",
                    "zhushu": "向，地在潁川長社縣東北。向，舒亮切。"
                },
                {
                    "paragraph": "右還，次于𤨏。",
                    "zhushu": "北行而西爲右還。榮陽宛陵縣西有瑣候亭。𤦹，素果切。宛，於阮切，又於元切。"
                },
                {
                    "paragraph": "圍鄭，觀兵于南門，",
                    "zhushu": "觀，示也。"
                },
                {
                    "paragraph": "西濟于濟隧。",
                    "zhushu": "濟隧，水名。濟，子禮切。隧，音遂。"
                },
                {
                    "paragraph": "鄭人懼，乃行成。",
                    "zhushu": ""
                },
                {
                    "paragraph": "秋七月，同盟于亳。范宣子曰：“不愼，必失諸侯。",
                    "zhushu": "愼，敬威儀，謹辭令。"
                },
                {
                    "paragraph": "諸侯道敝而無成，能無貳乎？”",
                    "zhushu": "數伐鄭，皆罷於道路。數，所角切。罷，音皮。"
                },
                {
                    "paragraph": "乃盟。載書曰：“凡我同盟，毋藴年，",
                    "zhushu": "藴積年榖而不分災。毋，音無。藴，紆粉切。"
                },
                {
                    "paragraph": "毋壅利，",
                    "zhushu": "專山川之利。壅，於勇切。"
                },
                {
                    "paragraph": "母保姦，",
                    "zhushu": "藏罪人。"
                },
                {
                    "paragraph": "母留慝，",
                    "zhushu": "速去惡。”慝，他得切，下同。去，起吕切。"
                },
                {
                    "paragraph": "救災患，恤禍亂，同好惡，㢡王室。",
                    "zhushu": "㢡，助也。好，呼報切。惡，烏路切。㢡，將丈切。"
                },
                {
                    "paragraph": "或間兹命，司愼、司盟，名山、名川，",
                    "zhushu": "二司，天神。間，“間廁”之“間”。“兹命”，本或作“兹盟”，誤。"
                },
                {
                    "paragraph": "羣神、羣祀，",
                    "zhushu": "羣祀，在祀典者。"
                },
                {
                    "paragraph": "先王、先公，",
                    "zhushu": "先王，諸侯之大祖，宋祖帝乙、鄭祖厲王之比也。先公，始封君。大，音泰。凡“大祖”“大廟”“大宫”皆同。比，必利切。"
                },
                {
                    "paragraph": "七姓十二國之祖，",
                    "zhushu": "七姓：晉、魯、衛、鄭、曹、滕，姫姓；邾、小邾，曹姓；宋，子姓；齊，姜姓；莒，己姓；杞，姒姓；薛，任姓。實十三國，言“十二”，誤也。己，音紀，或音祀。任，音壬。"
                },
                {
                    "paragraph": "明神殛之，",
                    "zhushu": "殛，誅也。殛，紀力切。"
                },
                {
                    "paragraph": "俾失其民，隊命亡氏，踣其國家。”",
                    "zhushu": "踣，斃也。俾，本又作“卑”，必爾切。隊，直𩔖切。踣，蒲比切；徐又敷豆切。斃，婢丗切。"
                },
                {
                    "paragraph": "○楚子囊乞旅于秦，",
                    "zhushu": "乞師旅於秦。"
                },
                {
                    "paragraph": "秦右大夫詹帥師從楚子，將以伐鄭。鄭伯逆之。丙子，伐宋。",
                    "zhushu": "鄭逆服，故更伐宋也。秦師不書，不與伐宋而還。詹，之廉切。與，音預。"
                },
                {
                    "paragraph": "○九月，諸侯悉師以復伐鄭。",
                    "zhushu": "此夏諸侯皆復來，故曰“悉師”。復，扶又切。"
                },
                {
                    "paragraph": "鄭人使良霄、大宰石㚟如楚，告將服于晉，曰：“孤以社稷之故，不能懷君。君若能以玉帛綏晉，不然，則武震以攝威之，孤之願也。”楚人執之。書曰“行人”，言使人也。",
                    "zhushu": "書行人，言非使人之罪。古者兵交，使在其間，所以通命示整。或執殺之，皆以爲譏也。旣成而後告，故書在蕭魚下。石㚟爲介，故不書。㚟，勑略切。攝，如字，又之涉切。使，所吏切。介，音界。"
                },
                {
                    "paragraph": "諸侯之師觀兵于鄭東門，鄭人使王子伯駢行成。甲戍，晉趙武入盟鄭伯。冬十月丁亥，鄭子展出盟晉侯。",
                    "zhushu": "二盟不書，不告。"
                },
                {
                    "paragraph": "十二月戊寅，㑹于蕭魚。",
                    "zhushu": "經書秋，史失之。"
                },
                {
                    "paragraph": "庚辰，赦鄭囚，皆禮而歸之。納斥𠋫，",
                    "zhushu": "不相備也。斥，徐音尺，又昌夜切。"
                },
                {
                    "paragraph": "禁侵掠。晉侯使叔肹告于諸侯。",
                    "zhushu": "叔肹，叔向也。告諸侯，亦使赦鄭囚。掠，音亮。𦙝，許乙切。向，許丈切。"
                },
                {
                    "paragraph": "公使臧孫紇對曰：“凡我同盟，小國有罪，大國致討，荀有以藉手，鮮不赦宥。寡君聞命矣。”",
                    "zhushu": "言晉討小國，有藉手之功，則赦其罪人。德義如是，不敢不承命。藉，在夜切。鮮，息淺切。宥，音又。"
                },
                {
                    "paragraph": "鄭人賂晉侯以師悝、師觸、師蠲；",
                    "zhushu": "悝、觸、蠲，皆樂師名。悝，苦囬切。蠲，古𤣥切，又音圭。"
                },
                {
                    "paragraph": "廣車、軘車淳十五乗，甲兵備，",
                    "zhushu": "廣車、軘車，皆兵車名。淳，耦也。廣，古曠切。軘，徒温切。淳，述倫切，徐又之倫切。乗，繩證切。"
                },
                {
                    "paragraph": "凡兵車百乗；",
                    "zhushu": "他兵車及廣、軘共百乗。"
                },
                {
                    "paragraph": "歌鍾二肆",
                    "zhushu": "肆，列也。縣鍾十六爲一肆。二肆，三十二枚。肆，音四。縣，音玄。"
                },
                {
                    "paragraph": "及其鎛磬，",
                    "zhushu": "鎛、磬，皆樂器。鎛，音博。"
                },
                {
                    "paragraph": "女樂二八。",
                    "zhushu": "十六人。"
                },
                {
                    "paragraph": "晉侯以樂之半賜魏絳，曰：“子赦寡人，和諸戎狄，以正諸華。",
                    "zhushu": "在四年。"
                },
                {
                    "paragraph": "八年之中，九合諸侯，如樂之和，無所不諧。",
                    "zhushu": "諧，亦和也。釋文：九合諸侯，謂五年㑹戚，又㑹城棣救陳，士年㑹鄬，八年㑹邢丘，九年盟于戲，十年㑹柤，又伐鄭戍虎牢，十一年同盟亳城北，又㑹蕭魚。"
                },
                {
                    "paragraph": "請與子樂之。”",
                    "zhushu": "共此樂。樂音洛，又音岳。"
                },
                {
                    "paragraph": "辭曰：“夫和戎狄，國之福也。八年之中，九合諸侯，諸侯無慝，君之靈也，二三子之勞也，臣何力之有焉？抑臣願君安其樂而思其終也。詩曰：“樂只君子，殿天子之邦。",
                    "zhushu": "詩小雅也。謂諸侯有樂美之德，可以鎭撫天子之邦。殿，鎭也。殿，都遍切。"
                },
                {
                    "paragraph": "樂只君子，福禄攸同。",
                    "zhushu": "攸，所也。"
                },
                {
                    "paragraph": "便蕃左右，亦是帥從。”",
                    "zhushu": "便蕃，數也。言逺人相帥來服從，便蕃然在左右。蕃音煩。數，所角切。"
                },
                {
                    "paragraph": "夫樂以安德，",
                    "zhushu": "和其心也。"
                },
                {
                    "paragraph": "義以處之，",
                    "zhushu": "處位以義。"
                },
                {
                    "paragraph": "禮以行之，",
                    "zhushu": "行敎令。"
                },
                {
                    "paragraph": "信以守之，",
                    "zhushu": "守所行。"
                },
                {
                    "paragraph": "仁以厲之，",
                    "zhushu": "厲風俗。"
                },
                {
                    "paragraph": "而後可以殿邦國，同福禄，來逺人，所謂樂也。",
                    "zhushu": "言五德皆備乃爲樂，非但金石。"
                },
                {
                    "paragraph": "書曰：“居安思危。”",
                    "zhushu": "逸書。"
                },
                {
                    "paragraph": "思則有備，有備無患。敢以此規。”",
                    "zhushu": "規正公。"
                },
                {
                    "paragraph": "公曰：“子之敎，敢不承命。抑微子，寡人無以待戎，",
                    "zhushu": "待遇接納。"
                },
                {
                    "paragraph": "不能濟河。",
                    "zhushu": "渡河南服鄭。"
                },
                {
                    "paragraph": "夫賞，國之典也，藏在盟府，",
                    "zhushu": "司盟之府，有賞功之制。"
                },
                {
                    "paragraph": "不可廢九，子其受之。”魏絳於是乎始有金石之樂，禮也。",
                    "zhushu": "禮：大夫有功則賜樂。"
                },
                {
                    "paragraph": "○秦庶長鮑、庶長武帥師伐晉以救鄭。",
                    "zhushu": "庶長，秦爵也。不書救鄭，已屬晉，無所救。長，丁丈切。鮑，歩卯切。"
                },
                {
                    "paragraph": "鮑先入晉地，士魴御之，少秦師而弗設備。壬午，武濟自輔氏，",
                    "zhushu": "從輔氏渡河。御，魚吕切，後放此。"
                },
                {
                    "paragraph": "與鮑交伐晉師。己丑，秦、晉戰于櫟，晉師敗績，易秦故也。",
                    "zhushu": "不書“敗績”，晉恥易秦而敗，故不告也。櫟，晉地。櫟，力的切，徐，失灼切。易，以䜴切。",
                    "type": 2
                },
                {
                    "paragraph": "經十有二年，春，王二月，莒人伐我東鄙，圍台。",
                    "zhushu": "琅邪費縣南有台亭。台，勑才切，又音臺，又翼之切。"
                },
                {
                    "paragraph": "○季孫宿帥師救台，遂入鄆。",
                    "zhushu": "鄆，莒邑。鄆，音運。"
                },
                {
                    "paragraph": "○夏，晉侯使士魴來聘。○秋，九月，呉子乗卒。",
                    "zhushu": "五年㑹於戚，公不與盟而赴以名。與，音預。"
                },
                {
                    "paragraph": "○冬，楚公子貞帥師侵宋。○公如晉。",
                    "zhushu": "",
                    "type": 2
                },
                {
                    "paragraph": "傳十二年，春，莒人伐我東鄙，圍台。季武子救台，遂入鄆，",
                    "zhushu": "乗勝入鄆，報見伐。"
                },
                {
                    "paragraph": "取其鐘以爲公盤。○夏，晉士魴來聘，且拜師。",
                    "zhushu": "謝前年伐鄭師。"
                },
                {
                    "paragraph": "○秋，呉子壽夢卒。",
                    "zhushu": "壽夢，呉子之號。"
                },
                {
                    "paragraph": "臨於周廟，禮也。",
                    "zhushu": "周廟，文王廟也。周公岀文王，故魯立其廟。呉始通，故曰禮。臨，力䕃切，下同。"
                },
                {
                    "paragraph": "凡諸侯之喪，異姓臨於外，",
                    "zhushu": "於城外，向其國。向，或作“嚮”，許亮切。"
                },
                {
                    "paragraph": "同姓於宗廟，",
                    "zhushu": "所出王之廟。"
                },
                {
                    "paragraph": "同宗於祖廟，",
                    "zhushu": "始封君之廟。"
                },
                {
                    "paragraph": "同族於禰廟。",
                    "zhushu": "父廟也。同族，謂髙祖以下。禰，乃禮切。"
                },
                {
                    "paragraph": "是故魯爲諸姬，臨於周廟。",
                    "zhushu": "諸姫，同姓國。爲，于僞切，下同。"
                },
                {
                    "paragraph": "爲邢、凡、蔣、茅、胙、祭，臨於周公之廟。",
                    "zhushu": "即祖廟也。六國皆周公之支子，别封爲國，共祖周公。邢，音刑。蔣，將丈切。案富辰所稱邢在“蔣”下，今傳在“凡”上，未知何者爲是。茅，亡交切。胙，才故切。祭，側界切；徐，如字。"
                },
                {
                    "paragraph": "○冬，楚子囊、秦庶長無地伐宋，師于揚梁，以報晉之取鄭也。",
                    "zhushu": "取鄭在前年。梁師，睢陽縣東有地名揚梁。長，丁丈切。"
                },
                {
                    "paragraph": "○靈王求后于齊。齊侯問對於晏桓子。桓子對曰：“先王之禮辭有之，天子求后於諸侯，諸侯對曰：“夫婦所生若而人，",
                    "zhushu": "不敢譽，亦不敢毀，故曰若如人。譽，音餘，又如字。"
                },
                {
                    "paragraph": "妾婦之子若而人。”",
                    "zhushu": "言非適也。適，丁歷切。"
                },
                {
                    "paragraph": "無女而有姊妹及姑姊妹，則曰：“先守某公之遺女若而人。”齊侯許昏。王使隂里結之。",
                    "zhushu": "隂里，周大夫。結，成也。爲十五年劉夏逆王后傳。守，手又切。夏，戸雅切。"
                },
                {
                    "paragraph": "○公如晉朝，且拜士魴之蜃，禮也。",
                    "zhushu": "士魴聘在此年夏，嫌君臣不敵，故曰禮之。"
                },
                {
                    "paragraph": "○秦嬴歸于楚。",
                    "zhushu": "秦景公妹，爲楚共王夫人。嬴，音盈。"
                },
                {
                    "paragraph": "楚司馬子庚聘于秦，爲夫人寧，禮也。",
                    "zhushu": "子庚，莊王子午也。諸侯夫人父母卽没，歸寜使卿，故曰禮。",
                    "type": 2
                },
                {
                    "paragraph": "經十有三年，春，公至自晉。○夏，取邿。",
                    "zhushu": "邿，小國也。任城亢父縣有邿亭。傳例曰：“書取，言易也。”邿，音詩。任，音壬。亢，苦浪切，又音剛。父，音甫。易，以䜴切。"
                },
                {
                    "paragraph": "○秋，九月，庚辰，楚子審卒。",
                    "zhushu": "共王也。成二年大夫盟于蜀。"
                },
                {
                    "paragraph": "○冬，城防。",
                    "zhushu": "",
                    "type": 2
                },
                {
                    "paragraph": "傳十三年，春，公至自晉。孟獻子書勞于廟，禮也。",
                    "zhushu": "書勲，勞故䇿也。桓二年傳曰：“丘至自唐，告於廟也。凡公行，告於宗廟；反行，飲至、舎爵、䇿勲焉，禮也。”桓十六年傳又曰：“公至自伐鄭，以飲至之禮也。”然則還告廟及飲至及書勞三事，偏行一禮，則亦書至，悉闕乃不書至。傳因獻子之事以發明凡例，釋例詳之。舎，音捨。"
                },
                {
                    "paragraph": "○夏，邿亂，分爲三。",
                    "zhushu": "國分爲三部，志力各異。"
                },
                {
                    "paragraph": "師救邿，遂取之。",
                    "zhushu": "魯師也。經不稱“師”，不滿二千五百人。傳通言之。"
                },
                {
                    "paragraph": "凡書“取”，言易也。",
                    "zhushu": "不用師徒及用師徒而不勞，雖國亦曰“取”。"
                },
                {
                    "paragraph": "用大師焉曰“滅”，",
                    "zhushu": "敵人距戰，斬獲俘馘，用力難重，雖邑亦曰“滅”。馘，古獲切。"
                },
                {
                    "paragraph": "弗地曰“入”。",
                    "zhushu": "謂勝其國邑，不有其地。"
                },
                {
                    "paragraph": "○荀罃、士魴卒。晉侯蒐于緜上以治兵。",
                    "zhushu": "爲將命軍師也。必蒐而命之，所以與衆共。爲，于僞切。帥，所𩔖切。下“爲帥”同。"
                },
                {
                    "paragraph": "使士匄將中軍，辭曰：“伯游長。",
                    "zhushu": "伯游，荀偃。長，丁丈切。"
                },
                {
                    "paragraph": "昔臣習於知伯，是以佐之，非能賢也。",
                    "zhushu": "七年，韓厥老，知罃代將中軍，士匄佐之。匄今將讓，故謂爾時之舉，不以已賢。事見九年。見，賢遍切。"
                },
                {
                    "paragraph": "請從伯游。”荀偃將中軍，",
                    "zhushu": "代荀罃。"
                },
                {
                    "paragraph": "士匄佐之。",
                    "zhushu": "位如故。"
                },
                {
                    "paragraph": "使韓起將上軍，辭以趙武。又使欒黶，",
                    "zhushu": "以武位卑，故不聽。更命黶。"
                },
                {
                    "paragraph": "辭曰：“臣不如韓起，韓起願上趙武，君其聽之。”使趙武將上軍，",
                    "zhushu": "武自新軍超四等代荀偃。"
                },
                {
                    "paragraph": "韓起佐之。",
                    "zhushu": "位如故。"
                },
                {
                    "paragraph": "欒黶將下軍，魏絳佐之。",
                    "zhushu": "黶亦如故。絳自新軍佐超一等代士魴。"
                },
                {
                    "paragraph": "新軍無帥，",
                    "zhushu": "將佐皆遷。將，子正切。"
                },
                {
                    "paragraph": "晉侯難其人，使其什吏率其卒乗官屬，以從於下軍，禮也。",
                    "zhushu": "得愼舉之禮。難，乃旦切，或如字。什，音十。卒，子忽切。乗，繩證切。"
                },
                {
                    "paragraph": "晉國之民，是以大和，諸侯遂睦。君子曰：“讓，禮之主也。范宣子讓，其下皆讓。欒黶爲汰，弗敢違也。晉國以平，數丗頼之，刑善也夫！",
                    "zhushu": "刑，法也。汰，音泰。數，所主切。夫，音扶。"
                },
                {
                    "paragraph": "一人刑善，百姓体和，可不務乎？書曰：“一人有慶，兆民頼之，其寧惟永。”其是之謂乎！",
                    "zhushu": "周書吕刑也。一人，天子也。寧，安也。永，長也。義取上有好善之慶，則下頼其福。休，許虯切。好，呼報切。"
                },
                {
                    "paragraph": "周之興也，其詩曰：“儀刑文王，萬邦作孚。”",
                    "zhushu": "詩大雅。言文王善用法，故能爲萬國所信。孚，信也。"
                },
                {
                    "paragraph": "言刑善也。及其衰也，其詩曰：“大夫不均，我從事獨賢。”",
                    "zhushu": "詩小雅。刺幽王役使不均，故從事者怨恨，稱已之勞，以爲獨賢，無讓心，"
                },
                {
                    "paragraph": "言不讓也。丗之治也，君子尚能而讓其下，",
                    "zhushu": "能者在下位，則貴尚而讓之。治，直吏切。"
                },
                {
                    "paragraph": "小人農力以事其上，是以上下有禮，而讒慝黜逺，由不爭也，謂之懿德。及其亂也，君子稱其功以加小人，",
                    "zhushu": "加，陵也。君子，在位者。慝，他得切。逺，于萬切，又如字。爭，爭𨷵之爭。"
                },
                {
                    "paragraph": "小人伐其技以馮君子，",
                    "zhushu": "馮，亦陵也。自稱其能爲伐。枝，其綺切。馮，皮冰切。"
                },
                {
                    "paragraph": "是以上下無禮，亂虐並生，由爭善也，",
                    "zhushu": "爭自善也，"
                },
                {
                    "paragraph": "謂之昏德。國家之敝，𢘆必由之。”",
                    "zhushu": "傳言晉之所以興。"
                },
                {
                    "paragraph": "○楚子疾，告大夫曰：“不榖不德，少主社稷。生十年而喪先君，未及習師保之敎訓而應受多福，",
                    "zhushu": "多福，謂爲君。少，詩照切。喪，息浪切。"
                },
                {
                    "paragraph": "是以不德，而亡師于鄢，",
                    "zhushu": "鄢，在成十六年。鄢，音偃。"
                },
                {
                    "paragraph": "以辱社稷，爲大夫憂，其𢎞多矣。",
                    "zhushu": "𢎞，大也。"
                },
                {
                    "paragraph": "若以大夫之靈，獲保首領以殁於地，唯是春秋窀穸之事，",
                    "zhushu": "窀，厚也。穸，夜也。厚夜，猶長夜。春秋，謂祭𣏌。長夜，謂葬埋。殁，音没。窀，張倫切，又徒門切。穸，音夕。"
                },
                {
                    "paragraph": "所以從先君於禰廟者，",
                    "zhushu": "從先君代爲禰廟。"
                },
                {
                    "paragraph": "請爲“靈”若“厲”，",
                    "zhushu": "欲受惡謚以歸先君也。亂而不損曰“靈”，戮殺不辜曰“厲”。"
                },
                {
                    "paragraph": "大夫擇焉。”莫對。及五命，乃許。",
                    "zhushu": ""
                },
                {
                    "paragraph": "秋，楚共王卒。子囊謀謚。大夫曰：“君有命矣。”子囊曰：“君命以共，若之何毀之？赫赫楚國，而君臨之，撫有蠻夷，奄征南海，以屬諸夏，而知其過，可不謂共乎？請謚之“共”。”大夫從之。",
                    "zhushu": "傳言子囊之善。共，音恭。夏，戸雅切。"
                },
                {
                    "paragraph": "○呉侵楚，養由基奔命，子庚以師繼之。",
                    "zhushu": "子庚，楚司馬。"
                },
                {
                    "paragraph": "養叔曰：“呉乗我喪，謂我不能師也，",
                    "zhushu": "養叔，養由基也。"
                },
                {
                    "paragraph": "必易我而不戒。",
                    "zhushu": "戒，備也。易，以䜴切。"
                },
                {
                    "paragraph": "子爲三覆以待我，",
                    "zhushu": "覆，伏兵。覆，扶又切。"
                },
                {
                    "paragraph": "我請誘之。”子庚從之。戰于庸浦，",
                    "zhushu": "庸浦，楚地。浦，判五切。"
                },
                {
                    "paragraph": "大敗呉師，獲公子黨。君子以呉爲不弔。",
                    "zhushu": "不用天道相弔恤。"
                },
                {
                    "paragraph": "詩曰：“不弔昊天，亂靡有定。”",
                    "zhushu": "言不爲昊天所恤，則致罪也。爲明年㑹向傳。昊，戸老切。"
                },
                {
                    "paragraph": "○冬，城防。書事，時也。",
                    "zhushu": "土功雖有常節，通以事間爲時。間，音閑。"
                },
                {
                    "paragraph": "於是將早城，臧武仲請侯畢農事，禮也。○鄭良霄、大宰石㚟猶在楚。",
                    "zhushu": "十一年，楚人執之，至今。"
                },
                {
                    "paragraph": "石㚟言於子囊曰：“先王卜征五年，",
                    "zhushu": "先征五年而卜吉凶也。征，謂廵守征行。先，悉薦切。守，手又切，本又作狩。"
                },
                {
                    "paragraph": "而歳習其祥。祥習則行。",
                    "zhushu": "五年五卜，皆同吉，乃廵守。"
                },
                {
                    "paragraph": "不習，則增脩德而改卜。",
                    "zhushu": "不習，謂卜不吉。釋文：不習則増，絶句。一本無増字，則連下㧾爲句。"
                },
                {
                    "paragraph": "今楚實不競，行人何罪？",
                    "zhushu": "不能脩德與晉競。"
                },
                {
                    "paragraph": "止鄭一卿，以除其偪，",
                    "zhushu": "一卿，謂良霄。"
                },
                {
                    "paragraph": "使睦而疾楚，以固於晉，焉用之？",
                    "zhushu": "位不偪則大臣睦，怨疾楚則事晉固。釋文：“焉用之”，本或作“將焉用之”。焉，於䖍切。"
                },
                {
                    "paragraph": "使歸而廢其使，",
                    "zhushu": "行而見執於楚，鄭又遂堅事晉，是鄭廢本見使之意。使，所吏切。"
                },
                {
                    "paragraph": "怨其君以疾其大夫，而相牽引也，不猶愈乎？”楚人歸之。",
                    "zhushu": "",
                    "type": 2
                },
                {
                    "paragraph": "經十有四年，春，王正月，季孫宿、叔老㑹晉士匄、齊人、宋人、衛人、鄭公孫蠆、曹人、莒人、邾人、滕人、薛人、杞人、小邾人㑹呉于向。",
                    "zhushu": "叔老，聲伯子也。魯使二卿㑹晉，敬事霸國，晉自是輕魯幣而益敬其使，故叔老雖介，亦列於㑹也。齊崔杼、宋華閱、衛北宮括在㑹，惰慢不攝，故貶稱人。蓋欲以督率諸侯，㢡成霸功也。呉來在向，諸侯㑹之，故曰㑹吴。向，鄭地。使，所吏切。介，音界。惰，徒卧切。"
                },
                {
                    "paragraph": "○二月，乙未，朔，日有食之。",
                    "zhushu": "無傳。"
                },
                {
                    "paragraph": "○夏，四月，叔孫豹㑹晉荀偃、齊人、宋人、衛北宫括、鄭公孫蠆、曹人、莒人、邾人、滕人、薛人、𣏌人、小邾人伐秦。",
                    "zhushu": "齊、宋大夫不書，義與向同。"
                },
                {
                    "paragraph": "○己未，衛侯出奔齊。",
                    "zhushu": "諸侯之䇿書，孫寗逐衛侯，春秋以其自取奔亡之禍，故諸侯失國者皆不書逐君之賊也。不書名，從告。"
                },
                {
                    "paragraph": "○莒人侵我東鄙。",
                    "zhushu": "無傳。報入鄆。"
                },
                {
                    "paragraph": "○秋，楚公子貞帥師伐呉。○冬，季孫宿㑹晉士匄、宋華閱、衛孫林父、鄭公孫蠆、莒人、邾人于戚。",
                    "zhushu": "",
                    "type": 2
                },
                {
                    "paragraph": "傳十四年，春，呉告敗于晉。",
                    "zhushu": "前年爲楚所敗。"
                },
                {
                    "paragraph": "㑹于向，爲呉謀楚故也。",
                    "zhushu": "謀爲呉伐楚。爲，于僞切。注“爲呉”“卒不爲”同。"
                },
                {
                    "paragraph": "范宣子數呉之不德也，以退呉人。",
                    "zhushu": "呉伐楚喪，故以爲不德，數而遣之，卒不爲伐楚。"
                },
                {
                    "paragraph": "執莒公子務婁，",
                    "zhushu": "在㑹不書，非卿。務，徐，莫侯切，又音如字。婁，力侯切，或力俱切。"
                },
                {
                    "paragraph": "以其通楚使也。",
                    "zhushu": "莒貳於楚，故比年伐魯。使，所吏切。"
                },
                {
                    "paragraph": "將執戎子駒支，",
                    "zhushu": "駒支，戎子名。"
                },
                {
                    "paragraph": "范宣子親數諸朝，",
                    "zhushu": "行之所在，亦設朝位。"
                },
                {
                    "paragraph": "曰：“來！姜戎氏！昔秦人迫逐乃祖吾離于𤓰州，",
                    "zhushu": "四嶽之後皆姜姓，又别爲允姓。𤓰州，地在今燉煌。迫，音百。𤓰，古華切。燉，徒門切。煌，音皇。"
                },
                {
                    "paragraph": "乃祖吾離被苫蓋，",
                    "zhushu": "蓋，苫之别名。被，普皮切。苫，式占切。蓋，戸臘切。爾雅曰：白蓋謂之苫。"
                },
                {
                    "paragraph": "蒙荆𣗥，以來歸我先君。",
                    "zhushu": "蒙，冒也。冒，莫報切。"
                },
                {
                    "paragraph": "我先君惠公有不腆之田，",
                    "zhushu": "腆，厚也。腆，他典切。"
                },
                {
                    "paragraph": "與女剖分而食之。",
                    "zhushu": "中分爲剖。女，音汝，下同。剖，普口切。中，丁仲切，又如字。"
                },
                {
                    "paragraph": "今諸侯之事我寡君，不如昔者，蓋言語漏洩，則職女之由。",
                    "zhushu": "職，主也。洩，息列切。徐，以丗切。"
                },
                {
                    "paragraph": "詰朝之事，爾無與焉。",
                    "zhushu": "詰朝，明旦。不使復得與㑹事。詰，起吉切。朝，如字。與，音預，下同。復，扶又切。"
                },
                {
                    "paragraph": "與，將執女。”對曰：“昔秦人負恃其衆，貪于土地，逐我諸戎。惠公蠲其大德，",
                    "zhushu": "蠲，明也。"
                },
                {
                    "paragraph": "謂我諸戎是四嶽之裔胄也，",
                    "zhushu": "四嶽，堯時方伯，姜姓也。裔，逺也。胄，後也。裔，以制切。胄，直又切。"
                },
                {
                    "paragraph": "毋是翦棄，",
                    "zhushu": "翦，削也。母，音無。"
                },
                {
                    "paragraph": "賜我南鄙之田，狐貍所居，豺狼所嘷。我諸戎除翦其荆𣗥，驅其狐貍豺狼，以爲先君不侵不叛之臣，至于今不貳。",
                    "zhushu": "不内侵，亦不外叛。貍，力之切。豺，仕皆切。噑，户羔切。"
                },
                {
                    "paragraph": "昔文公與秦伐鄭，秦人竊與鄭盟而舎戍焉，",
                    "zhushu": "在僖三十年。"
                },
                {
                    "paragraph": "於是乎有殽之師。",
                    "zhushu": "在僖三十三年。殽，戸交切。"
                },
                {
                    "paragraph": "晉禦其上，戎亢其下，",
                    "zhushu": "亢，猶當也。亢，苦浪切。"
                },
                {
                    "paragraph": "秦師不復，我諸戎實然。譬如捕鹿，晉人角之，諸戎掎之，",
                    "zhushu": "掎其足也。捕，音歩，徐又音賦。掎，居綺切。"
                },
                {
                    "paragraph": "與晉踣之，",
                    "zhushu": "踣，僵也。踣，蒲北切，又敷豆切。僵，居良切。"
                },
                {
                    "paragraph": "戎何以不免？自是以來，晉之百役，與我諸戎相繼于時，",
                    "zhushu": "言給晉役不曠時。"
                },
                {
                    "paragraph": "以從執政，猶殽志也，",
                    "zhushu": "意常如殽，無中二也。"
                },
                {
                    "paragraph": "豈敢離逷？今官之師旅，無乃實有所闕，以𢹂諸侯，而罪我諸戎。我諸戎飲食衣服不與華同，贄幣不通，言語不達，何惡之能爲？不與於㑹，亦無瞢焉。”",
                    "zhushu": "瞢，悶也。逷，他歷切。贄，音至。與，音預。瞢，莫贈切，徐，武登切，又武忠切。"
                },
                {
                    "paragraph": "賦靑蠅而退。",
                    "zhushu": "青蠅，詩小雅。取其“愷悌君子，無信讒言。蠅，以仍切。愷，開在切。悌，徒禮切。"
                },
                {
                    "paragraph": "宣子辭焉，",
                    "zhushu": "辭，謝。"
                },
                {
                    "paragraph": "使即事於㑹，成愷悌也。",
                    "zhushu": "成愷悌，不信讒也。不書者，戎爲晉屬，不得特達。"
                },
                {
                    "paragraph": "於是子叔齊子爲季武子介以㑹。自是晉人輕魯幣而益敬其使。",
                    "zhushu": "齊子，叔老字也。言晉敬魯使，經所以並書二卿。介，音界。使，所吏切。"
                },
                {
                    "paragraph": "○呉子諸樊旣除喪，",
                    "zhushu": "諸樊，吴子乗之長子也。乗卒至此春十七月，旣葬而除喪。長，丁丈切。"
                },
                {
                    "paragraph": "將立季札。",
                    "zhushu": "札，諸樊少弟。札，側八切。少，詩照切。"
                },
                {
                    "paragraph": "季札辭曰：“曹宣公之卒也，諸侯與曹人不義曹君，",
                    "zhushu": "曹君，公子負芻也，殺大子而自立。事在成十三年。"
                },
                {
                    "paragraph": "將立子臧。子臧去之，遂弗爲也，以成曹君。君子曰：“能守節。”君，義嗣也，",
                    "zhushu": "諸樊適子，故曰義嗣。適，丁歷切。"
                },
                {
                    "paragraph": "誰敢奸君？”有國，非吾節也。札雖不才，願附於子臧，以無失節。”固立之，棄其室而耕，乃舎之。",
                    "zhushu": "傳言季札之讓。旦明，呉兄弟相傳。奸，音干。傳，直專切。"
                },
                {
                    "paragraph": "○夏，諸侯之大夫從晉侯伐秦，以報櫟之役也。",
                    "zhushu": "櫟役在十一年。"
                },
                {
                    "paragraph": "晉侯待于竟，使六卿帥諸侯之師以進。",
                    "zhushu": "言經所以不稱晉侯。竟，音境。"
                },
                {
                    "paragraph": "及涇，不濟。",
                    "zhushu": "諸侯之師不肯渡也。涇水出安定朝那縣，至京兆髙陸縣入渭。朝，如字，如淳音株。那，乃多切。"
                },
                {
                    "paragraph": "叔向見叔孫穆子，穆子賦匏有苦葉，",
                    "zhushu": "詩邶風也。義取於“深則厲，淺則揭”，言己志在於必濟。匏，白交切。揭，起例切。"
                },
                {
                    "paragraph": "叔向退而具舟。魯人、莒人先濟。鄭子蟜見衛北宫懿子曰：“與人而不固，取惡莫甚焉，若社稷何？”懿子說。二子見諸侯之師而勸之濟。濟涇而次。",
                    "zhushu": "傳言北宫括所似，書於伐秦。說，音恱。"
                },
                {
                    "paragraph": "秦人毒涇上流，師人多死。",
                    "zhushu": "飲毒水故。"
                },
                {
                    "paragraph": "鄭司馬子蟜帥鄭師以進，師皆從之，至于棫林，",
                    "zhushu": "棫林，秦地。棫，位逼切。徐于日切，又於鞠切。"
                },
                {
                    "paragraph": "不獲成焉。",
                    "zhushu": "秦不服。"
                },
                {
                    "paragraph": "荀偃令曰：“雞鳴而駕，塞井夷竈，",
                    "zhushu": "示不反。"
                },
                {
                    "paragraph": "唯余馬首是瞻。”",
                    "zhushu": "言進退從己。"
                },
                {
                    "paragraph": "欒黶曰：“晉國之命，未是有也。余馬首欲東。”乃歸。",
                    "zhushu": "黶惡偃自專，故棄之歸。惡，烏路切。"
                },
                {
                    "paragraph": "下軍從之。左史謂魏莊子曰：“不待中行伯乎？”",
                    "zhushu": "中行伯，荀偃也。莊子，魏絳也。左史，晉太夫。"
                },
                {
                    "paragraph": "莊子曰：“夫子命從帥，",
                    "zhushu": "夫子，謂荀偃。帥，所𩔖切。"
                },
                {
                    "paragraph": "欒伯，吾帥也，吾將從之。從帥，所以待夫子也。”",
                    "zhushu": "以從命爲待也。欒黶，下軍帥，莊子爲佐，故曰吾帥。"
                },
                {
                    "paragraph": "伯游曰：“吾今實過，悔之何及，多遺秦禽。”",
                    "zhushu": "軍帥不和，恐多爲秦所禽獲。遺，唯季切。"
                },
                {
                    "paragraph": "乃命大還。晉人謂之遷延之役。",
                    "zhushu": "遷延，却追。"
                },
                {
                    "paragraph": "欒鍼曰：“此役也，報櫟之敗也。伇又無功，晉之恥也。吾有二位於戎路，",
                    "zhushu": "欒鍼，欒黶弟也。二位，謂黶將下軍，鍼爲戎右。"
                },
                {
                    "paragraph": "敢不恥乎？”與士鞅馳秦師，死焉。士鞅反，",
                    "zhushu": "鞅，士匄子。"
                },
                {
                    "paragraph": "欒黶謂士匄曰：“余弟不欲往，而子召之。余弟死，而子來，是而子殺余之弟也。弗逐，余亦將殺之。”士鞅奔秦。",
                    "zhushu": "欒黶汰侈，誣逐士鞅也。而，女也。侈，昌氏切，或作“奓”，又尺氏切。女，音汝。"
                },
                {
                    "paragraph": "於是齊崔杼、宋華閱、仲江㑹伐秦。不書，惰也。",
                    "zhushu": "臨事惰慢不脩也。仲江，宋公孫師之子。"
                },
                {
                    "paragraph": "向之㑹亦如之。衛北宫括不書於向，",
                    "zhushu": "亦惰。"
                },
                {
                    "paragraph": "書於伐秦，攝也。",
                    "zhushu": "能自攝整，從鄭子蟜俱濟涇。"
                },
                {
                    "paragraph": "○秦伯問於士鞅曰：“晉大夫其誰先亡？”對曰：“其欒氏乎！”秦伯曰：“以其汰乎？”對曰：“然。欒黶汰虐已甚，猶可以免。其在盈乎！”",
                    "zhushu": "盈，黶之子。"
                },
                {
                    "paragraph": "秦伯曰：“何故？”對曰：“武子之德在民，如周人之思召公焉，愛其甘棠，況其子乎？",
                    "zhushu": "武子，欒書，黶之父也。召公奭聽訟於甘棠之下，周人思之，不害其樹，而作勿伐之詩，在召南。召，上照切。奭，詩亦切。"
                },
                {
                    "paragraph": "欒黶死，盈之善未能及人，武子所施没矣，而黶之怨實章，將於是乎在。”秦伯以爲知言，爲之請於晉而復之。",
                    "zhushu": "爲傳二十一年晉滅欒氏張本。施，如字，又始䜴切。爲，于僞切。"
                },
                {
                    "paragraph": "○衛獻公戒孫文子、寗惠子食，",
                    "zhushu": "勑戒。二子欲共宴食，"
                },
                {
                    "paragraph": "皆服而朝。",
                    "zhushu": "服朝服，待命於朝。"
                },
                {
                    "paragraph": "日旰不召，",
                    "zhushu": "旴，晏也。旰，古旦切。"
                },
                {
                    "paragraph": "而射鴻於囿。二子從之，",
                    "zhushu": "從公於囿。射，食亦切。囿，音又。"
                },
                {
                    "paragraph": "不釋皮冠而與之言。",
                    "zhushu": "皮冠，田獵之冠也。旣不釋冠，又不與食。"
                },
                {
                    "paragraph": "二子怒。孫文子如戚，",
                    "zhushu": "戚，孫丈子邑。"
                },
                {
                    "paragraph": "孫蒯入使。",
                    "zhushu": "孫蒯，孫文子之子。使，所吏切，又如字。"
                },
                {
                    "paragraph": "公飲之酒，使大師歌巧言之卒章。",
                    "zhushu": "巧言，詩小雅。其卒章曰：“彼何人斯，居河之麋。無拳無勇，職爲亂階。”戚，衛河上邑。公欲以喻文子居河上而爲亂。大師，掌樂大夫。飲，於鴆切。麋，亡悲切。本又作湄。拳，音權。"
                },
                {
                    "paragraph": "大師辭，師曹請爲之。",
                    "zhushu": "辭，以爲不可。師曹，樂人。"
                },
                {
                    "paragraph": "初，公有嬖妾，使師曹誨之琴，",
                    "zhushu": "誨，敎也。嬖，必計切。"
                },
                {
                    "paragraph": "師曹鞭之。公怒，鞭師曹三百。故師曹欲歌之，以怒孫子，以報公。公使歌之，遂誦之。",
                    "zhushu": "恐孫蒯不解故。解，音蟹。"
                },
                {
                    "paragraph": "蒯懼，告文子。丈子曰：“君忌我矣，弗先，必死。”",
                    "zhushu": "欲先公作亂。先，悉薦切。"
                },
                {
                    "paragraph": "并帑於戚",
                    "zhushu": "帑，子也。并，必政切。帑，音奴。"
                },
                {
                    "paragraph": "而入，見籧伯玉，曰：“君之暴虐，子所知也。大懼社稷之傾覆，將若之何？”",
                    "zhushu": "伯玉，蘧瑗。蘧，其居切。覆，芳服切。瑗，于眷切。"
                },
                {
                    "paragraph": "對曰：“君制其國，臣敢奸之？",
                    "zhushu": "奸，猶犯也。"
                },
                {
                    "paragraph": "雖奸之，庸知愈乎？”",
                    "zhushu": "言逐君更立，未知當差否。愈，羊主切。差，初賣切。"
                },
                {
                    "paragraph": "遂行，從近關出。",
                    "zhushu": "懼難作，欲速出竟。難，乃且切。竟，音境。"
                },
                {
                    "paragraph": "公使子蟜、子伯、子皮與孫子盟于丘宫，孫子皆殺之。",
                    "zhushu": "三子，衛羣公子。疑孫子，故盟之。丘宫，近戚地。僑，居表切。近，附近之近。"
                },
                {
                    "paragraph": "四月己未，子展奔齊。",
                    "zhushu": "子展，衛獻公弟。"
                },
                {
                    "paragraph": "公如鄄，",
                    "zhushu": "鄄，衛地。鄄，音絹。"
                },
                {
                    "paragraph": "使子行於孫子，孫子又殺之。",
                    "zhushu": "使往請和也。子行，羣公子。"
                },
                {
                    "paragraph": "公出奔齊，孫氏追之，敗公徒于阿澤，",
                    "zhushu": "濟北東阿縣西南有大澤。"
                },
                {
                    "paragraph": "鄄人執之。",
                    "zhushu": "公徒因敗散還，故爲公執之。爲，于僞切。下注爲孫同。"
                },
                {
                    "paragraph": "𥘉，尹公佗學射於庾公差，庾公差學射於公孫丁。二子追公，",
                    "zhushu": "二子，佗與差。爲孫氏逐公。佗，徒何切。差，初佳切；徐，初冝切。"
                },
                {
                    "paragraph": "公孫丁御公。",
                    "zhushu": "爲公御也。"
                },
                {
                    "paragraph": "子魚曰：“射爲背師，不射爲戮，射爲禮乎？”",
                    "zhushu": "子魚，庾公差。禮，射不求中，射，食亦切。下及注除禮射”一字皆同。或一讀“射而禮乎”，音食夜切。背，音佩。中，丁仲切。"
                },
                {
                    "paragraph": "射兩軥而還。",
                    "zhushu": "軥，車軛卷者。軥，其俱切；徐，古豆切，說文同，云：軛下曲者。服云：車軛兩邊人馬頸者。軛，於革切。卷，音權，又起權切。"
                },
                {
                    "paragraph": "尹公佗曰：“子爲師，我則逺矣。”乃反之。",
                    "zhushu": "佗不從丁學，故言逺。始與公差俱退，悔而獨還射丁。爲，于僞切。"
                },
                {
                    "paragraph": "公孫丁授公轡而射之，貫臂。",
                    "zhushu": "貫佗臂。貫，古亂切，一音官。"
                },
                {
                    "paragraph": "子鮮從公。",
                    "zhushu": "子鮮，公母弟。鮮，音仙。"
                },
                {
                    "paragraph": "及竟，公使祝宗告亡，且告無罪。",
                    "zhushu": "告宗廟也。"
                },
                {
                    "paragraph": "定姜曰：“無神，何告？若有，不可誣也。",
                    "zhushu": "誣，欺也。定姜，公適母。適，丁歷切。"
                },
                {
                    "paragraph": "有罪，若何告無？舎大臣而與小臣謀，一罪也。先君有冢卿以爲師保，而蔑之，二罪也。",
                    "zhushu": "謂不釋皮冠之比。舎，音捨。比，必二切。"
                },
                {
                    "paragraph": "余以巾櫛事先君，而暴妾使余，三罪也。告亡而已，無告無罪。”",
                    "zhushu": "時姜在國，故不使得告無罪。櫛，側乙切。"
                },
                {
                    "paragraph": "公使厚成叔弔于衛，曰：“寡君使瘠，聞君不撫社稷，而越在他竟，",
                    "zhushu": "越，逺也。瘠，厚成叔名。厚，本或作郈，音同。“弔于衛”，本或作“弔于衛侯”。“侯”，衍字也。瘠，在亦切。"
                },
                {
                    "paragraph": "若之何不弔？以同盟之故，使瘠敢私於執事，",
                    "zhushu": "執事，衛諸大夫。"
                },
                {
                    "paragraph": "曰：“有君不弔，",
                    "zhushu": "弔，恤也。"
                },
                {
                    "paragraph": "有臣不敏，",
                    "zhushu": "敏，達也。"
                },
                {
                    "paragraph": "君不赦宥，臣亦不帥職，增淫發洩，其若之何？”衛人使大叔儀對",
                    "zhushu": "大叔儀，衛大夫。洩，息列切。大，音泰。"
                },
                {
                    "paragraph": "曰：“羣臣不佞，得罪於寡君。寡君不以即刑，而悼棄之，以爲君憂。君不忘先君之好，辱弔羣臣，又重恤之。",
                    "zhushu": "重恤，謂愍其不達也。好，呼報切。重，直用切。下同。"
                },
                {
                    "paragraph": "敢拜君命之辱，重拜大貺。”",
                    "zhushu": "謝重恤之賜。"
                },
                {
                    "paragraph": "厚孫歸，復命，語臧武仲曰：“衛君其必歸乎！有大叔儀以守，",
                    "zhushu": "守於國。語，魚據切。守，手又切。"
                },
                {
                    "paragraph": "有母弟鱄以出，或撫其内，或營其外，能無歸乎？”",
                    "zhushu": ""
                },
                {
                    "paragraph": "齊人以郲寄衛侯。",
                    "zhushu": "郲，齊所滅郲國。䲖，徐，市臠切，又音專。郲，音來。"
                },
                {
                    "paragraph": "及其復也，以郲糧歸。",
                    "zhushu": "言其貧。"
                },
                {
                    "paragraph": "右宰榖從而逃歸，衛人將殺之。",
                    "zhushu": "榖，衛大夫也。以其從君，故欲殺之。從，才用切，又如字。"
                },
                {
                    "paragraph": "辭曰：“余不說初矣。",
                    "zhushu": "言初從君，非說之，不獲已耳。說，音恱。"
                },
                {
                    "paragraph": "余狐裘而羔袖。”",
                    "zhushu": "言一身盡善，唯少有惡，喻己雖從君出，其罪不多。袖，本又作襃，在又切。"
                },
                {
                    "paragraph": "乃赦之。衛人立公孫剽，",
                    "zhushu": "剽，穆公孫。剽，匹妙切，一音甫遥切。字林，父召切。"
                },
                {
                    "paragraph": "孫林父、寗殖相之，以聽命於諸侯。",
                    "zhushu": "聽盟㑹之命。相，息亮切。"
                },
                {
                    "paragraph": "衛侯在郲，臧紇如齊唁衛侯。衛侯與之言，虐。退而告其人曰：“衛侯其不得入矣。其言糞土也。亡而不變，何以復國？”",
                    "zhushu": "武仲不書，未爲卿。唁，魚變切。徐作□，音言。弔失國曰唁。糞，方問切。"
                },
                {
                    "paragraph": "子展、子鮮聞之，見臧紇，與之言道。",
                    "zhushu": "順道理。"
                },
                {
                    "paragraph": "臧孫說，謂其人曰：“衛君必入。夫二子者，或輓之，或推之，欲無入，得乎？”",
                    "zhushu": "爲二十六年衛侯歸傳。輓，音晚。推，如字，又他囬切。"
                },
                {
                    "paragraph": "○師歸自伐秦。晉侯舎新軍，禮也。成國不過半天子之軍，",
                    "zhushu": "成國，大國。舎，音捨。"
                },
                {
                    "paragraph": "周爲六軍，諸侯之大者，三軍可也。",
                    "zhushu": ""
                },
                {
                    "paragraph": "於是知朔生盈而死，",
                    "zhushu": "朔，知罃之長子。盈，朔弟也。盈生而朔死。知，音智。長，丁丈切。"
                },
                {
                    "paragraph": "盈生六年而武子卒，□裘亦幼，皆未可立也。新軍無帥，故舎之。",
                    "zhushu": "裘，士魴子也。十三年，荀罃、士魴卒，其子皆幼，未任爲卿，故新軍無帥，遂舎之。□，直例切。帥，所𩔖切。任，音壬。"
                },
                {
                    "paragraph": "○師曠侍於晉侯。",
                    "zhushu": "師曠，晉樂大師子野。"
                },
                {
                    "paragraph": "晉侯曰：“衛人出其君，不亦甚乎？”對曰：“或者其君實甚。良君將賞善而刑淫，養民如子，蓋之如天，容之如地。民奉其君，愛之如父母，仰之如日月，敬之如神明，畏之如雷霆，其可出乎？夫君，神之主而民之望也。若困民之主，匱神乏祀，百姓絶望，社稷無主，將安用之？弗去何爲？天生民而立之君，使司牧之，勿使失性。有君而爲之貳，",
                    "zhushu": "貳，卿佐。岀，如字，徐音黜。仰，本亦作“卬”，音仰。霆，徒丁切，又音挺，本又作“電”。匱，其位切。“乏祀”，本或作“之祀”，誤也。去，起吕切。"
                },
                {
                    "paragraph": "使師保之，勿使過度。是故天子有公，諸侯有卿，卿置側室，",
                    "zhushu": "側室，支子之官。"
                },
                {
                    "paragraph": "大夫有貳宗，",
                    "zhushu": "貳宗，宗子之副貳者。"
                },
                {
                    "paragraph": "士有朋友，庶人、工、商、皁、隷、牧、圉，皆有親暱，以相輔佐也。善則賞之，",
                    "zhushu": "賞，謂宣揚。暱，女乙切。"
                },
                {
                    "paragraph": "過則匡之，",
                    "zhushu": "匡，正也。"
                },
                {
                    "paragraph": "患則救之，",
                    "zhushu": "救其難也。難，乃旦切。"
                },
                {
                    "paragraph": "失則革之。",
                    "zhushu": "革，更也。"
                },
                {
                    "paragraph": "自王以下，各有父兄子弟，以補察其政。",
                    "zhushu": "補其愆過，察其得失。"
                },
                {
                    "paragraph": "史爲書，",
                    "zhushu": "謂大史，君舉則書。"
                },
                {
                    "paragraph": "瞽爲詩，",
                    "zhushu": "瞽，盲者。爲詩，以風刺。瞽，音古。盲，莫庚切。風，芳鳯切。"
                },
                {
                    "paragraph": "工誦箴諫，",
                    "zhushu": "工，樂人也。誦箴諫之辭。箴，之林切。"
                },
                {
                    "paragraph": "大夫規誨，",
                    "zhushu": "規正諫誨其君。"
                },
                {
                    "paragraph": "士傳言，",
                    "zhushu": "士卑不得徑達，聞君過失，傳告大夫。傳，直專切。注同。"
                },
                {
                    "paragraph": "庶人謗，",
                    "zhushu": "庶人不與政，聞君過則誹謗。與，音預。誹，如字，本或作非，音亦同，又甫味切。"
                },
                {
                    "paragraph": "商旅于市，",
                    "zhushu": "旅，陳也。陳其貨物，以示時所貴尚。"
                },
                {
                    "paragraph": "百工獻藝。",
                    "zhushu": "獻其技藝，以喻政事。技，其綺切。"
                },
                {
                    "paragraph": "故夏書曰：“遒人以木鐸徇於路，",
                    "zhushu": "逸書。遒人，行令之官也。木鐸，木舌金鈴。徇於路，求歌謡之言。遒，在由切，徐又在幽切，又子由切。鐸，待洛切。徇，似俊切。鈴，力丁切。"
                },
                {
                    "paragraph": "官師相規，",
                    "zhushu": "官師，大夫自相規正。"
                },
                {
                    "paragraph": "工執藝事以諫。”",
                    "zhushu": "所謂獻藝。"
                },
                {
                    "paragraph": "正月孟春，於是乎有之，諫失常也。",
                    "zhushu": "有遒人徇路之事。"
                },
                {
                    "paragraph": "天之愛民甚矣，豈其使一人肆於民上，",
                    "zhushu": "肆，放也。"
                },
                {
                    "paragraph": "以從其淫，而棄天地之性？必不然矣。”",
                    "zhushu": "傳言師曠能因問盡言。從，子用切，本或作縱。"
                },
                {
                    "paragraph": "○秋，楚子爲庸浦之役故，",
                    "zhushu": "在前年。爲，于僞切。"
                },
                {
                    "paragraph": "子囊師于棠以伐呉，呉不出而還。子囊殿，",
                    "zhushu": "殿，軍後。殿，多練切。"
                },
                {
                    "paragraph": "以呉爲不能而弗儆。呉人自臯舟之隘要而擊之，",
                    "zhushu": "臯舟，吴險阨之道。儆，音景。隘，於懈切。要，一遥切。阨，於賣切。"
                },
                {
                    "paragraph": "楚人不能相救，呉人敗之，獲楚公子冝榖。",
                    "zhushu": "傳言不備不可以師。"
                },
                {
                    "paragraph": "○王使劉定公賜齊侯命，",
                    "zhushu": "將昏於齊故也。定公，劉夏。位賤，以能而使之。傳稱謚，舉其終。"
                },
                {
                    "paragraph": "曰：“昔伯舅太公右我先王，股肱周室，師保萬民，丗胙大師，以表東海。",
                    "zhushu": "胙，報也。表，顯也。謂顯封東海，以報大師之功。右，音又。胙，才故切。"
                },
                {
                    "paragraph": "王室之不壞，繄伯舅是頼。",
                    "zhushu": "繄，發聲。壞，如字。服本作“懷”。繁，烏𠔃切。"
                },
                {
                    "paragraph": "今余命女環，",
                    "zhushu": "環，齊靈公名。女，音汝。環，戸關切。"
                },
                {
                    "paragraph": "兹率舅氏之典，纂乃祖考，無忝乃舊。敬之哉！無廢朕命。”",
                    "zhushu": "纂，繼也。因昏而加襃顯。傳言王室不能命有功。"
                },
                {
                    "paragraph": "○晉侯問衛故於中行獻子，",
                    "zhushu": "問衛逐君當討否。獻子，荀偃。"
                },
                {
                    "paragraph": "對曰：“不如因而定之。衛有君矣，",
                    "zhushu": "謂剽已立。"
                },
                {
                    "paragraph": "伐之，未可以得志，而勤諸侯。史佚有言曰：“因重而撫之。”",
                    "zhushu": "重不可移，就撫安之。佚，音逸。"
                },
                {
                    "paragraph": "仲虺有言曰：“亡者侮之，亂者取之。推亡固存，國之道也。”",
                    "zhushu": "仲虺，湯左相。虺，許鬼切。侮，亡甫切。相，息亮切。"
                },
                {
                    "paragraph": "君其定衛以待時乎！”",
                    "zhushu": "待其昏亂之時，乃伐之。"
                },
                {
                    "paragraph": "冬，㑹于戚，謀定衛也。",
                    "zhushu": "定立剽。"
                },
                {
                    "paragraph": "○范宣子假羽毛於齊而弗歸，齊人始貳。",
                    "zhushu": "折羽爲旌，王者游車之所建，齊私有之，因謂之羽毛。宣子聞而借觀之。析，星曆切。"
                },
                {
                    "paragraph": "○楚子囊還自伐呉，卒。將死，遺言謂子庚：“必城郢。”",
                    "zhushu": "楚徙都郢，未有城郭。公子爕、公子儀因築城爲亂，事未得訖。子囊欲訖而未暇，故遺言見意。見，賢遍切。"
                },
                {
                    "paragraph": "君子謂：“子囊忠。君薨不忘增其名，",
                    "zhushu": "謂前年謚君爲共。"
                },
                {
                    "paragraph": "將死不忘衛社稷，可不謂忠乎？忠，民之望也。詩曰：“行歸于周，萬民所望。”忠也。”",
                    "zhushu": "詩小雅：忠信爲周。言德行歸於忠信，即爲萬民所瞻望。行，下孟切。",
                    "type": 2
                },
                {
                    "paragraph": "經十有五年，春，宋公使向戍來聘。○二月，己亥，及向戍盟于劉。○劉夏逆王后于齊。",
                    "zhushu": "劉，萊地。夏，名也。天子卿書字，劉夏非卿，故書名。天子無外，所命則成，故不言逆女。"
                },
                {
                    "paragraph": "○夏，齊侯伐我北鄙，圍成。○公救成，至遇。",
                    "zhushu": "無傳。遇，魯地。書“至遇”，公畏齊，不敢至成。"
                },
                {
                    "paragraph": "○季孫宿、叔孫豹帥師城成郛。",
                    "zhushu": "備齊，故夏城，非例所譏。"
                },
                {
                    "paragraph": "○秋，八月，丁巳，日有食之。",
                    "zhushu": "無傳。八月無丁巳，丁巳，七月一日也。日月必有誤。"
                },
                {
                    "paragraph": "○邾人伐我南鄙。○冬，十有一月，癸亥，晉侯周卒。",
                    "zhushu": "四同盟。",
                    "type": 2
                },
                {
                    "paragraph": "傳十五年，春，宋向戍來聘，且㝷盟。",
                    "zhushu": "報二年豹之聘，㝷十一年毫之盟。"
                },
                {
                    "paragraph": "見孟獻子，尤其室，",
                    "zhushu": "尤，責過也。"
                },
                {
                    "paragraph": "曰：“子有令聞，而美其室，非所望也。”對曰：“我在晉，吾兄爲之，毀之重勞，且不敢間。”",
                    "zhushu": "傳言獻子友于兄，且不隱其實。聞，音問。重，直用切。間，間厠之間。"
                },
                {
                    "paragraph": "○官師從單靖公逆王后于齊。卿不行，非禮也。",
                    "zhushu": "官師，劉夏也。天子官師，非卿也。劉夏獨過魯告昏，故不書單靖公。天子不親昏，使上卿逆而公監之，故曰“卿不行，非禮。過，古禾切。監，古銜切。"
                },
                {
                    "paragraph": "○楚公子午爲令尹，",
                    "zhushu": "代子囊。"
                },
                {
                    "paragraph": "公子罷戎爲右尹，蔿子馮爲大司馬，",
                    "zhushu": "子馮，叔敖從子。罷，音皮，又皮買切。蔿，于委切。馮，皮氷切。從，才用切。"
                },
                {
                    "paragraph": "公子橐師爲右司馬，公子成爲左司馬，屈到爲莫敖，",
                    "zhushu": "屈到，屈蕩子。橐，音託。成，音城。屈，居勿切。"
                },
                {
                    "paragraph": "公子追舒爲箴尹，",
                    "zhushu": "追舒，莊王子子南。箴，之林切。"
                },
                {
                    "paragraph": "屈蕩爲連尹，養由基爲宫廐尹，以靖國人。",
                    "zhushu": ""
                },
                {
                    "paragraph": "君子謂：“楚於是乎能官人。官人，國之急也。能官人，則民無覦心。",
                    "zhushu": "無覬覦以求幸。廐，徐音救。覦，羊朱切，徐音喻。覬，音兾。"
                },
                {
                    "paragraph": "詩云：“嗟我懷人，寘彼周行。”能官人也。",
                    "zhushu": "詩周南也。寘，置也。行，列也。周，徧也。詩人嗟歎，言我思得賢人，置之徧於列位，是后妃之志，以官人爲急。寘，之䜴切。行，户郎切，下同。徧，音遍。"
                },
                {
                    "paragraph": "王及公、侯、伯、子、男、甸、采、衛、大夫，各居其列，所謂周行也。”",
                    "zhushu": "言自王以下，諸侯、大夫各任其職，則是詩人周行之志也。甸、采、衛，五服之名也。天子所居千里，日圻其外曰侯服，次曰甸服，次日男服，次日采服，次曰衛服。五百里爲一服。不言侯、男，略舉也。任，音壬。圻，音祈。"
                },
                {
                    "paragraph": "○鄭尉氏、司氏之亂，其餘盗在宋。",
                    "zhushu": "亂在十年。"
                },
                {
                    "paragraph": "鄭人以子西、伯有、子産之故，納賂于宋，",
                    "zhushu": "三子之父皆爲尉氏所殺故。"
                },
                {
                    "paragraph": "以馬四十乘",
                    "zhushu": "百六十匹。乗，繩證切。"
                },
                {
                    "paragraph": "與師茷、師慧。",
                    "zhushu": "樂師也。茷、慧，其名。茷，扶廢切。徐音伐。"
                },
                {
                    "paragraph": "三月，公孫黒爲質焉。",
                    "zhushu": "公孫黒，子晢。質，音致。晢，星歷切。"
                },
                {
                    "paragraph": "司城子罕以堵女父、尉翩、司齊與之，良司臣而逸之，",
                    "zhushu": "賢而放之。女，音汝。"
                },
                {
                    "paragraph": "託諸季武子，武子寘諸卞。",
                    "zhushu": "子罕以司臣託季氏。卞，皮彦切。"
                },
                {
                    "paragraph": "鄭人醢之三人也。",
                    "zhushu": "三人，堵女父、尉翩、司齊。"
                },
                {
                    "paragraph": "師慧過宋朝，將私焉。",
                    "zhushu": "私，小便。"
                },
                {
                    "paragraph": "其相曰：“朝也。”",
                    "zhushu": "相，師者。相，息亮切。"
                },
                {
                    "paragraph": "慧曰：“無人焉。”相曰：“朝也，何故無人？”慧曰：“必無人焉。若猶有人，豈其以千乗之相，易淫樂之矇？必無人焉故也。”",
                    "zhushu": "千乘相，謂子産等也。言不爲子産殺三盗，得賂而歸之，是重滛樂而輕相國。易，以䜴切。輕也。矇，音蒙。爲，于僞切，下“爲之”同。"
                },
                {
                    "paragraph": "子罕聞之，固請而歸之。",
                    "zhushu": "言子罕能改過。"
                },
                {
                    "paragraph": "○夏，齊侯圍成，貳於晉故也。",
                    "zhushu": "不畏霸主，故敢伐魯。"
                },
                {
                    "paragraph": "於是乎城成郛。",
                    "zhushu": "郛，郭也。"
                },
                {
                    "paragraph": "○秋，邾人伐我南鄙，",
                    "zhushu": "亦貳於晉故。"
                },
                {
                    "paragraph": "使告于晉。晉將爲㑹以討邾、莒。",
                    "zhushu": "十二年、十四年，莒人伐魯，未之討也。"
                },
                {
                    "paragraph": "晉侯有疾，乃止。",
                    "zhushu": ""
                },
                {
                    "paragraph": "冬，晉悼公卒，遂不克㑹。",
                    "zhushu": "爲明年㑹溴梁傳。溴，古歷切。"
                },
                {
                    "paragraph": "○鄭公孫夏如晉奔喪，子蟜送葬。",
                    "zhushu": "夏，子西也。言諸侯畏晉，故卿共葬。共，音恭。"
                },
                {
                    "paragraph": "○宋人或得玉，獻諸子罕。子罕弗受。獻玉者曰：“以示玉人，",
                    "zhushu": "玉人，能治玉者。"
                },
                {
                    "paragraph": "玉人以爲寳也，故敢獻之。”子罕曰：“我以不貪爲寳，爾以五爲寳。若以與我，皆喪寳也。不若人有其寳。”稽首而告曰：“小人懷璧，不可以越郷，",
                    "zhushu": "言必爲盗所害。喪，息浪切。"
                },
                {
                    "paragraph": "納此以請死也。”",
                    "zhushu": "請免死。"
                },
                {
                    "paragraph": "子罕寘諸其里，使玉人爲之攻之，",
                    "zhushu": "攻，治也。"
                },
                {
                    "paragraph": "富而後使復其所。",
                    "zhushu": "賣玉得富。"
                },
                {
                    "paragraph": "○十二月，鄭人奪堵狗之妻，而歸諸范氏。",
                    "zhushu": "堵狗，猪女父之族。狗娶於晉范氏。鄭人旣誅女父，畏狗因范氏而作胤，故奪其妻歸范氏，先絶之。傳言鄭之有謀。堵，音者。狗，本或作“苟”。聚，七注切。"
                }
            ]
        },
        {
            "name": "襄公三第十六",
            "paragraphs": [
                {
                    "paragraph": "襄公三第十六",
                    "zhushu": "",
                    "type": 1
                },
                {
                    "paragraph": "經十有六年，春，王正月，葬晉悼公。",
                    "zhushu": "踰月而葬，速也。"
                },
                {
                    "paragraph": "○三月，公㑹晉侯、宋公、衛侯、鄭伯、曹伯、莒子、邾子、薛伯、𣏌伯、小邾子于溴梁。",
                    "zhushu": "不書髙厚，逃歸故也。溴水出河内軹縣東南，至温入河。溴，古閴切；徐，公壁切。軹，之氏切；韋昭音枳。"
                },
                {
                    "paragraph": "○戊寅，大夫盟",
                    "zhushu": "諸大夫。夲欲盟髙厚，髙厚逃歸，故遂自共盟。雞澤㑹，重序諸侯，今此間無異事，即上諸侯大夫可知。重，直用切。"
                },
                {
                    "paragraph": "○晉人，執莒子、邾子以歸。",
                    "zhushu": "邾、莒二國數侵魯，又無道於其民，故稱“人”以執。不以歸京師，非禮也。數，所角切。"
                },
                {
                    "paragraph": "○齊侯伐我北鄙。",
                    "zhushu": "無傳。齊貳晉故。"
                },
                {
                    "paragraph": "○夏，公至自會。",
                    "zhushu": "無傳。"
                },
                {
                    "paragraph": "○五月，甲子，地震。",
                    "zhushu": "無傳。"
                },
                {
                    "paragraph": "○叔老㑹鄭伯、晉荀偃、衛𡩋殖、宋人伐許。",
                    "zhushu": "荀偃主兵，當序鄭上，方示叔老可以㑹鄭伯，故荀偃在下。"
                },
                {
                    "paragraph": "○秋，齊侯伐我北鄙，圍成。",
                    "zhushu": "成，音郕。"
                },
                {
                    "paragraph": "○大雩。",
                    "zhushu": "無傳。書過。"
                },
                {
                    "paragraph": "○冬，叔孫豹如晉。",
                    "zhushu": "",
                    "type": 2
                },
                {
                    "paragraph": "傳十六年，春，葬晉悼公。平公即位，",
                    "zhushu": "平公，悼公子彪。彪，彼虯切。"
                },
                {
                    "paragraph": "羊舌𦙝爲傅，",
                    "zhushu": "𦙝，叔向也，代士渥濁。𦙝，許乙切。向，許丈切。"
                },
                {
                    "paragraph": "張君臣爲中軍司馬，",
                    "zhushu": "張老子，代其父。"
                },
                {
                    "paragraph": "祁奚、韓襄、欒盈、士鞅爲公族大夫，",
                    "zhushu": "祁奚去中軍尉爲公族大夫，去劇職，就間官。韓襄，無忌子。閒，音閑。"
                },
                {
                    "paragraph": "虞丘書爲乗馬御。",
                    "zhushu": "代程鄭。乗，繩證切。"
                },
                {
                    "paragraph": "改服脩官，烝于曲沃。",
                    "zhushu": "旣葬，改喪服。脩官，選賢能。曲沃，晉祖廟。烝，冬𥙊也。諸侯五月而葬，旣葬，卒哭作主，然後烝甞於廟。今晉踰月葬，作主而烝祭。傳言晉將有溴梁之㑹，故速葬。烝，之承切。"
                },
                {
                    "paragraph": "警守而下，㑹于溴梁。",
                    "zhushu": "順河東行，故曰下。警，居領切。守，手又切。"
                },
                {
                    "paragraph": "命歸侵田。",
                    "zhushu": "諸侯相侵取之田。"
                },
                {
                    "paragraph": "以我故，執邾宣公、莒犂比公，",
                    "zhushu": "犂比，莒子號也。十二年、十四年，莒人侵魯，前年邾人伐魯，晉將爲魯討之，悼公卒，不克㑹，故平公終其事。犂，徐力私切，又力𠔃切。比，音毗。爲，于僞切。下文爲夷”同。"
                },
                {
                    "paragraph": "且曰：“通齊、楚之使。”",
                    "zhushu": "邾、莒在齊、楚往來道中，故并以此責之。經書執在大夫盟下，旣盟而後告。使，所吏切，下同。"
                },
                {
                    "paragraph": "晉侯與諸侯宴于温，使諸大夫舞，曰：“歌詩必𩔖。”",
                    "zhushu": "歌古詩，當使各從義𩔖。"
                },
                {
                    "paragraph": "齊髙厚之詩不𩔖。",
                    "zhushu": "齊有二心故。"
                },
                {
                    "paragraph": "荀偃怒，且曰：“諸侯有異志矣。”使諸大夫盟髙厚，髙厚逃歸。",
                    "zhushu": "齊爲大國，髙厚若此，知小國必當有從者。"
                },
                {
                    "paragraph": "於是叔孫豹、晉荀偃、宋向戍、衛寗殖、鄭公孫蠆、小邾之大夫盟，曰：“同討不庭。”",
                    "zhushu": "自曹以下，大夫不書，故傳舉小邾以包之。向，舒亮切。戍，音恤。蠆，執邁切。"
                },
                {
                    "paragraph": "○許男請遷于晉，",
                    "zhushu": "許欲叛楚。"
                },
                {
                    "paragraph": "諸侯遂遷許。許大夫不可，晉人歸諸侯。",
                    "zhushu": "唯以其師討許之不肯遷。"
                },
                {
                    "paragraph": "鄭子蟜聞將伐許，遂相鄭伯以從諸侯之師。",
                    "zhushu": "鄭與許有宿怨，故其君親行。蟜，居表切。相，息亮切。"
                },
                {
                    "paragraph": "穆叔從公。",
                    "zhushu": "從公歸。從，才用切，又如字。"
                },
                {
                    "paragraph": "齊子帥師會晉荀偃。書曰“㑹鄭伯”，爲夷故也。",
                    "zhushu": "夷，平也。春秋於魯事所記不與外事同者，客主之言，所以爲文，固當異也。魯卿每㑹公侯，春秋無譏，故於此示例。不先書主兵之荀偃，而書後至之鄭伯，時皆諸侯大夫，義取皆平，得㑹鄭伯。"
                },
                {
                    "paragraph": "夏六月，次于棫林。庚寅，伐許，次于函氏。",
                    "zhushu": "棫林、函氏，皆許地。棫，爲逼切；徐，于目切。函，音咸。"
                },
                {
                    "paragraph": "晉荀偃、欒黶帥師伐楚，以報宋揚梁之役。",
                    "zhushu": "晉師獨進。楊梁役在十二年。黶，於斬切。"
                },
                {
                    "paragraph": "楚公子格帥師及晉師戰于湛阪，",
                    "zhushu": "襄城昆陽縣北有湛水，東入汝。格，古百切。湛，市林切；徐又丈林切，又直斬切。阪，音反；徐又扶板切。"
                },
                {
                    "paragraph": "楚師敗績。晉師遂侵方城之外，",
                    "zhushu": "不書，不告。"
                },
                {
                    "paragraph": "復伐許而還。",
                    "zhushu": "許未遷故。復，扶又切。"
                },
                {
                    "paragraph": "○秋，齊侯圍成，",
                    "zhushu": "成，魯孟氏邑。貳晉，故伐魯。"
                },
                {
                    "paragraph": "孟孺子速徼之。",
                    "zhushu": "孟獻子之子莊子速也。徽，要也。孺，本又作“𡦗”，如住切。速，夲亦作“遫”，音同。徼，古堯切。要，一遥切。"
                },
                {
                    "paragraph": "齊侯曰：“是好勇，去之以爲之名。”速遂塞海陘而還。",
                    "zhushu": "海陘，魯隘道。好，呼報切。陘，音刑，徐，古定切。隘，於懈切。"
                },
                {
                    "paragraph": "○冬，穆叔如晉聘，且言齊故。",
                    "zhushu": "言齊再伐魯。"
                },
                {
                    "paragraph": "晉人曰：“以寡人之未禘祀，",
                    "zhushu": "禘祀，三年喪畢之吉祭。禘，大計切。"
                },
                {
                    "paragraph": "與民之未息，",
                    "zhushu": "新伐許及楚。"
                },
                {
                    "paragraph": "不然，不敢忘。”穆叔曰：“以齊人之朝夕釋憾於敝邑之地，是以大請。敝邑之急，朝不及夕，引領西望曰：“庶幾乎！”",
                    "zhushu": "庶幾晉來救。朝夕，如字。憾，夲又作“感”，户暗切。"
                },
                {
                    "paragraph": "比執事之間，恐無及也。”見中行獻子，賦圻父。",
                    "zhushu": "圻父，詩小雅。周司馬，掌封畿之兵甲，故謂之圻父。詩人責圻父爲王爪牙，不脩其職，使百姓受困苦之憂，而無所止居。比，必利切。閒，音閑。行，戸郎切。圻，其依切。父，音甫。"
                },
                {
                    "paragraph": "獻子曰：“偃知罪矣。敢不從執事以同恤社稷，而使魯及此。”",
                    "zhushu": "及此□。"
                },
                {
                    "paragraph": "見范宣子，賦鴻鴈之卒章。",
                    "zhushu": "鴻鴈，詩小雅。卒章曰：“鴻鴈于飛，哀鳴嗸嗸。唯此哲人，謂我劬勞。”言魯憂困，嗸嗸然若鴻鴈之失所。大曰鴻，小曰鴈。嗸，五刀切。劬，求于切。"
                },
                {
                    "paragraph": "宣子曰：“匄在此，敢使魯無鳩乎？”",
                    "zhushu": "鳩，集也。匄，古害切。鳩，居牛切。",
                    "type": 2
                },
                {
                    "paragraph": "經十有七年，春，王二月，庚午，邾子牼卒。",
                    "zhushu": "無傳。宣公也。四同盟。牼，苦耕切；徐，户耕切。"
                },
                {
                    "paragraph": "○宋人伐陳。○",
                    "zhushu": ""
                },
                {
                    "paragraph": "夏，衛石買帥師伐曹。",
                    "zhushu": "買，石稷子。"
                },
                {
                    "paragraph": "○秋，齊侯伐我北鄙，圍桃。髙厚帥師伐我北鄙，圍防。",
                    "zhushu": "弁縣東南有桃虚。虚，起居切。"
                },
                {
                    "paragraph": "○九月，大雩。",
                    "zhushu": "無傳。書過。"
                },
                {
                    "paragraph": "○宋華臣出奔陳。",
                    "zhushu": "暴亂宗室，懼而出奔。實以冬出，書秋者，以始作亂時來告。華，户化切。"
                },
                {
                    "paragraph": "○冬，邾人伐我南鄙。",
                    "zhushu": "",
                    "type": 2
                },
                {
                    "paragraph": "傳十七年，春，宋莊朝伐陳，獲司徒卬，卑宋也。",
                    "zhushu": "司徒卬，陳大夫。卑宋，不設備。朝，如字。凡人名字皆放此。卬，五郎切。"
                },
                {
                    "paragraph": "○衛孫蒯田于曹隧，",
                    "zhushu": "趙竟而獵。孫蒯，林父之子。蒯，苦怪切。隧，音遂。竟，音境。"
                },
                {
                    "paragraph": "飲馬于重丘，",
                    "zhushu": "重丘，曹邑。飲，於鴆切。重，直龍切。"
                },
                {
                    "paragraph": "毀其瓶。重丘人閉門而訽之",
                    "zhushu": "訽，罵也。訽，呼豆切。駡，馬嫁切。"
                },
                {
                    "paragraph": "曰：“親逐而君，爾父爲厲。",
                    "zhushu": "厲，惡鬼。林父逐君在十四年。"
                },
                {
                    "paragraph": "是之不憂，而何以田爲？”",
                    "zhushu": ""
                },
                {
                    "paragraph": "夏，衛石買、孫蒯伐曹，取重丘。",
                    "zhushu": "孫蒯不書，非卿。"
                },
                {
                    "paragraph": "曹人愬于晉。",
                    "zhushu": "爲明年晉人執石買傳。愬，悉路切。"
                },
                {
                    "paragraph": "○齊人以其未得志于我故，",
                    "zhushu": "前年圍成，辟孟孺子。"
                },
                {
                    "paragraph": "秋，齊侯伐我北鄙，圍桃。髙厚圍臧紇于防。",
                    "zhushu": "防，臧紇邑。紇，恨發切。"
                },
                {
                    "paragraph": "師自陽關逆臧孫，至于旅松。",
                    "zhushu": "陽關，在泰山鉅平縣東。旅松，近防地也。魯師畏齊，不敢至防。近，附近之近。下“居近”同。"
                },
                {
                    "paragraph": "郰叔紇、臧疇、臧賈帥甲三百，宵犯齊師，送之而復。",
                    "zhushu": "耶。叔紇，叔梁紇。臧疇、臧賈，臧紇之昆弟也。三子與臧紇共在防，故夜送臧紇於旅松，而復還守防。耶，側留切。復，扶又切，又音服。"
                },
                {
                    "paragraph": "齊師去之。",
                    "zhushu": "失臧紇故。"
                },
                {
                    "paragraph": "齊人獲臧堅。",
                    "zhushu": "堅，臧紇之族。"
                },
                {
                    "paragraph": "齊侯使夙沙衛唁之，且曰：“無死。”",
                    "zhushu": "使無自殺。唁，音彦。"
                },
                {
                    "paragraph": "堅稽首曰：“拜命之辱。抑君賜不終，姑又使其刑臣禮於士。”以杙抉其傷而死。",
                    "zhushu": "言使賤人來言己，是惠賜不終也。夙沙衛奄人，故謂之刑臣。杙，羊職切。抉，烏穴切，徐又古穴切。傷，如字，一本作“痬”，音羊。"
                },
                {
                    "paragraph": "○冬，邾人伐我南鄙，爲齊故也。",
                    "zhushu": "齊未得志於魯，故邾助之。爲，于僞切。"
                },
                {
                    "paragraph": "○宋華閱卒。華臣弱臯比之室，",
                    "zhushu": "臣，閱之弟。臯比，閱之子。弱，侵易之。比，音毗。易，以䜴切。"
                },
                {
                    "paragraph": "使賊殺其宰華呉，賊六人以鈹殺諸盧門合左師之後。",
                    "zhushu": "盧門，宋城門。合，向戌邑。後，屋後。鈹，普皮切。"
                },
                {
                    "paragraph": "左師懼，曰：“老夫無罪。”賊曰：“臯比私有討於呉。”遂幽其妻，",
                    "zhushu": "幽吴妻也。"
                },
                {
                    "paragraph": "曰：“𢌿余而大璧。”",
                    "zhushu": "𢌿，與也。𢌿，必利切。"
                },
                {
                    "paragraph": "宋公聞之，曰：“臣也不唯其宗室是暴，大亂宋國之政，必逐之。”左師曰：“臣也，亦卿也。大臣不順，國之恥也，不如蓋之。”乃舎之。左師爲己短䇿，苟過華臣之門，必騁。",
                    "zhushu": "惡之。騁，勑領切。惡，烏路切。"
                },
                {
                    "paragraph": "十一月甲午，國人逐瘈狗，瘈狗入於華臣氏，國人從之。華臣懼，遂奔陳。",
                    "zhushu": "華臣心不自安，見逐狗而驚走。瘈，徐，居丗切，一音制。字林作“狾”，九丗切，云：狂犬也。"
                },
                {
                    "paragraph": "○宋皇國父爲大宰，爲平公築臺，妨於農收。",
                    "zhushu": "周十一月，今九月。收斂時。大，音泰。後放此。爲，于僞切。妨，音芳。收，如字，又手又切。"
                },
                {
                    "paragraph": "子罕請俟農功之畢，公弗許。築者謳曰：“澤門之晳，實興我役。",
                    "zhushu": "澤門，宋東城南門也。皇國父白晳而居近澤門。謳，烏侯切。澤門，本或作臯門者，誤。晳，星歷切。徐，思益切。"
                },
                {
                    "paragraph": "邑中之黔，實慰我心。”",
                    "zhushu": "子罕黒色而居邑中。黔，徐音琴，一音其廉切。"
                },
                {
                    "paragraph": "子罕聞之，親執朴",
                    "zhushu": "朴杖。朴，普卜切。"
                },
                {
                    "paragraph": "以行築者，而抶其不勉者，曰：“吾儕小人，皆有闔廬以辟燥濕寒暑。",
                    "zhushu": "闔，謂門戸閉塞。行，下孟切。抶，恥乙切。儕，仕皆切。闔，户臘切。廬，力居切。"
                },
                {
                    "paragraph": "今君爲一臺而不速成，何以爲役？”",
                    "zhushu": "役，事也。"
                },
                {
                    "paragraph": "謳者乃止。或問其故，子罕曰：“宋國區區，而有詛有祝，禍之本也。”",
                    "zhushu": "傳善子罕分謗。區，丘于切，小貌。詛，莊慮切。祝，之又切。謗，𥙷浪切。"
                },
                {
                    "paragraph": "○齊晏桓子卒，",
                    "zhushu": "晏嬰父也。"
                },
                {
                    "paragraph": "晏嬰麤縗斬，",
                    "zhushu": "斬，不緝之也。縗在胷前。麤，三升布。麤，本又作麁。縗，本又作衰，七雷切。注同。絹，七入切。"
                },
                {
                    "paragraph": "苴絰、帶、杖，菅屨，",
                    "zhushu": "苴，麻之有子者，取其麤也。杖，竹杖。菅屨，草屨。苴，七徐切。絰，直結切，以苴麻爲絰及帶。杖，禮記云：苴杖，竹也。管，古顔切。屨，九具切。"
                },
                {
                    "paragraph": "食鬻，居𠋣廬，寢苫，枕草。",
                    "zhushu": "此禮與士喪禮略同，其異唯枕草耳。然枕由亦非喪服正文。鬻，之六切，又羊六切，謂朝一溢米，暮一溢米。盧，於倚切。廬，𠋣東牆而爲之，故曰𠋣廬。苫，傷廉切，編草也。枕，之鴆切。注同。王儉云：夏枕凷，冬枕草。凷，音苦對切，一音苦怪切。"
                },
                {
                    "paragraph": "其老曰：“非大夫之禮也。”",
                    "zhushu": "時之所行，士及大夫縗服各有不同。晏子爲大夫而行士禮，其家臣不解，故譏之。解，音蟹。"
                },
                {
                    "paragraph": "曰：“唯卿爲大夫。”",
                    "zhushu": "晏子惡直己以斥時失禮，故孫辭略荅家老。",
                    "type": 2
                },
                {
                    "paragraph": "經十有八年春，白狄來。",
                    "zhushu": "不言朝。不能行朝禮。"
                },
                {
                    "paragraph": "○夏，晉人執衛行人石買。",
                    "zhushu": "石買即是伐曹者，冝即懲治本罪，而晉因其爲行人之使執之，故書行人以罪晉。使，所吏切。"
                },
                {
                    "paragraph": "○秋，齊師伐我北鄙。",
                    "zhushu": "不書齊侯，齊侯不入竟。竟，音境。"
                },
                {
                    "paragraph": "○冬十月，公㑹晉侯、宋公、衛侯、鄭伯、曹伯、莒子、邾子、滕子、薛伯、𣏌伯、小邾子同圍齊。",
                    "zhushu": "齊數行不義，諸侯同心俱圍之。數，所角切。"
                },
                {
                    "paragraph": "○曹伯負芻卒于師。",
                    "zhushu": "無傳。禮當與許男同。三同盟。芻，初俱切。"
                },
                {
                    "paragraph": "○楚公子午帥師伐鄭。傳十八年春，白狄始來。",
                    "zhushu": "白狄，狄之别名。未甞與魯接，故曰始。"
                },
                {
                    "paragraph": "○夏，晉人執衛行人石買于長子，執孫蒯于純留，",
                    "zhushu": "長子、純留二縣，今皆屬上黨郡。孫蒯不書，父在位，蒯非卿。長，丁丈切，或如字。純，徒温切，或如字。地理志作屯。"
                },
                {
                    "paragraph": "爲曹故也。",
                    "zhushu": "前年衛伐曹。爲，于僞切。"
                },
                {
                    "paragraph": "○秋，齊侯伐我北鄙。中行獻子將伐齊，夢與厲公訟，弗勝。",
                    "zhushu": "厲公，獻子所弑者。弑，申志切。"
                },
                {
                    "paragraph": "公以戈擊之，首隊於前，跪而戴之，奉之以走，見梗陽之巫臯。",
                    "zhushu": "梗陽，晉邑，在太原晉陽縣南。臯，巫名也，夢井見之。隊，直位切。跪，其委切。奉，芳勇切。梗，古杏切。臯，古刀切。"
                },
                {
                    "paragraph": "他日，見諸道，與之言，同。",
                    "zhushu": "巫亦夢見獻子與厲公訟。"
                },
                {
                    "paragraph": "巫曰：“今兹主必死，若有事於東方，則可以逞。”",
                    "zhushu": "巫知獻子有死徴，故勸使決意伐齊。"
                },
                {
                    "paragraph": "獻子許諾。",
                    "zhushu": ""
                },
                {
                    "paragraph": "晉侯伐齊，將濟河，獻子以朱𢇁係玉二瑴，",
                    "zhushu": "𩀱玉曰㲄。㲄，古學切。"
                },
                {
                    "paragraph": "而禱曰：“齊環怙恃其險，負其衆庶，",
                    "zhushu": "環，齊靈公名。負，依也。禱，丁老切，又丁報切。怙，音戸。"
                },
                {
                    "paragraph": "棄好背盟，陵虐神主。",
                    "zhushu": "神主，民也。謂數伐魯，殘民人。好，呼報切。背，音佩。數，所角切。"
                },
                {
                    "paragraph": "曾臣彪將率諸侯以討焉，",
                    "zhushu": "彪，晉平公名。稱臣者，明上有天子，以謙告神。曽臣，猶末臣。"
                },
                {
                    "paragraph": "其宦臣偃實先後之。",
                    "zhushu": "守官之臣。偃，獻子名。先，悉薦切。後，戸豆切。守，手又切，又如字。"
                },
                {
                    "paragraph": "苟捷有功，無作神羞，",
                    "zhushu": "羞，恥也。"
                },
                {
                    "paragraph": "官官偃無敢復濟。",
                    "zhushu": "偃信巫言，故以死自誓。復，扶又切。下注“復欲”同。"
                },
                {
                    "paragraph": "唯爾有神裁之！”沈玉而濟。",
                    "zhushu": ""
                },
                {
                    "paragraph": "冬十月，㑹于魯濟，㝷溴梁之言，同伐齊。",
                    "zhushu": "溴梁，在十六年。盟曰：“同討不庭。”沈，音鴆，或如字。濟，子禮切。"
                },
                {
                    "paragraph": "齊侯禦諸平隂，塹防門而守之，廣里。",
                    "zhushu": "平隂城，在濟北盧縣東北，其城南有防，防有門，於門外作塹，横行廣一里，故經書圍。禦，魚吕切。塹，七豔切。廣，古曠切。"
                },
                {
                    "paragraph": "夙沙衛曰：“不能戰，莫如守險。”",
                    "zhushu": "謂防門不足爲險。"
                },
                {
                    "paragraph": "弗聽。諸侯之士門焉，齊人多死。范宣子告析文子",
                    "zhushu": "析文子，齊大夫子家。析，星歷切。"
                },
                {
                    "paragraph": "曰：“吾知子，敢匿情乎？魯人、莒人皆請以車千乗自其郷入，旣許之矣。若入，君必失國。子盍圖之？”子家以告公，公恐。晏嬰聞之，曰：“君固無勇，而又聞是，弗能乆矣。”",
                    "zhushu": "不能乆敵晉。匿，女力切。乗，繩證切。盍，戸臘切。恐，曲勇切。"
                },
                {
                    "paragraph": "齊侯登巫山以望晉師。",
                    "zhushu": "巫山，在盧縣東北。"
                },
                {
                    "paragraph": "晉人使司馬斥山澤之險，雖所不至，必旆而䟽陳之。",
                    "zhushu": "斥，𠋫也。䟽建旌旗以爲陳，示衆也。斥，音尺，又昌夜切。旆，歩蓋切。陳，直覲切。"
                },
                {
                    "paragraph": "使乗車者左實右僞，以旆先，",
                    "zhushu": "僞以衣服爲人形也。建旆以先驅。"
                },
                {
                    "paragraph": "輿曵柴而從之。",
                    "zhushu": "以揚塵。"
                },
                {
                    "paragraph": "齊侯見之，畏其衆也，乃脫歸。",
                    "zhushu": "脫，不張旗幟。脫，勑活切，又他外切。幟，申志切，又赤志切。"
                },
                {
                    "paragraph": "丙寅晦，齊師夜遁。師曠告晉侯曰：“鳥烏之聲樂，齊師其遁。”",
                    "zhushu": "鳥烏得空營，故樂也。遁，徒困切。樂，音洛。"
                },
                {
                    "paragraph": "邢伯告中行伯",
                    "zhushu": "邢伯，晉大夫邢侯也。中行伯，獻子。"
                },
                {
                    "paragraph": "曰：“有班馬之聲，",
                    "zhushu": "夜遁，馬不相見，故鳴。班，别也。别，彼列切。"
                },
                {
                    "paragraph": "齊師其遁。”叔向告晉侯曰：“城上有烏，齊師其遁。”",
                    "zhushu": ""
                },
                {
                    "paragraph": "十一月丁卯朔，入平隂，遂從齊師。夙沙衛連大車以塞隧而殿。",
                    "zhushu": "此衛所欲守險。連、大，並如字。隧，音遂，道也。殿，都練切。"
                },
                {
                    "paragraph": "殖綽、郭最曰：“子殿國師，齊之辱也。",
                    "zhushu": "奄人殿師，故以爲辱。最，子㑹切。"
                },
                {
                    "paragraph": "子姑先乎！”乃代之殿。衛殺馬於隘以塞道。",
                    "zhushu": "恨二子，故塞其道，欲使晉得之。隘，於懈切。"
                },
                {
                    "paragraph": "晉州綽及之，射殖綽，中肩，兩矢夾脰，",
                    "zhushu": "脰，頸也。射，食亦切，下同。中，丁仲切。夾，古洽切，或古恊切。脰，音豆。"
                },
                {
                    "paragraph": "曰：“止，將爲三軍獲。不止，將取其𠂻。”",
                    "zhushu": "不止，復欲射兩矢中央。𠂻，音忠。"
                },
                {
                    "paragraph": "顧曰：“爲私誓。”州綽曰：“有如日！”",
                    "zhushu": "言必不殺女，明如日。女，音汝。"
                },
                {
                    "paragraph": "乃弛弓而自後縛之。",
                    "zhushu": "反縛之。弛，式氏切。本又作施，音同。"
                },
                {
                    "paragraph": "其右具丙",
                    "zhushu": "州綽之右。"
                },
                {
                    "paragraph": "亦舎兵而縛郭最，皆衿甲面縛，",
                    "zhushu": "衿甲，不解甲。舎，音捨。衿，其鴆切。"
                },
                {
                    "paragraph": "坐于中軍之鼔下。",
                    "zhushu": ""
                },
                {
                    "paragraph": "晉人欲逐歸者，魯、衛請攻險。",
                    "zhushu": "險，固城守者。守，手又切。"
                },
                {
                    "paragraph": "己卯，荀偃、士匄以中軍克京兹。",
                    "zhushu": "在平隂城東南。"
                },
                {
                    "paragraph": "乙酉，魏絳、欒盈以下軍克邿。",
                    "zhushu": "欒黶死，其子盈佐下軍。平隂西有邿山。邿，音詩。"
                },
                {
                    "paragraph": "趙武、韓起以上軍圍盧，弗克。十二月戊戌，及秦周，伐雍門之萩。",
                    "zhushu": "秦周，魯大夫。趙武。及之，共伐萩也。雍門，齊城門。雍，於用切。萩，音秋，本又作“秋”。"
                },
                {
                    "paragraph": "范鞅門于雍門，其御追喜以戈殺犬于門中，",
                    "zhushu": "殺犬，示間暇。閒，音閑。"
                },
                {
                    "paragraph": "孟莊子斬其橁以爲公琴。",
                    "zhushu": "莊子，孺子速也。橁，木名。橁，勑倫切，又相倫切。"
                },
                {
                    "paragraph": "己亥，焚雍門及西郭、南郭。劉難、士弱率諸侯之師焚申池之竹木。",
                    "zhushu": "二子，晉大夫。難，乃多切，又如字。"
                },
                {
                    "paragraph": "壬寅，焚東郭、北郭。范鞅門于揚門。",
                    "zhushu": "齊西門。"
                },
                {
                    "paragraph": "州綽門于東閭，",
                    "zhushu": "齊東門。"
                },
                {
                    "paragraph": "左驂迫，還于門中，以枚數闔。",
                    "zhushu": "枚，馬檛也。闔，門扇也。數其板，示不恐。驂，七南切。廹，音百。還，音旋，又音患。枚，每囬切。數，所主切。闔，戸臘切。撾，陟𤓰切。恐，曲勇切。"
                },
                {
                    "paragraph": "齊侯駕，將走郵棠。",
                    "zhushu": "郵棠，齊邑。郵，音尤。"
                },
                {
                    "paragraph": "大子與郭榮扣馬，",
                    "zhushu": "大子，光也。榮，齊大夫。扣，音口。"
                },
                {
                    "paragraph": "曰：“師速而疾，略也。",
                    "zhushu": "言欲略行其地，無乆攻意。行，下孟切。"
                },
                {
                    "paragraph": "將退矣，君何懼焉？且社稷之主，不可以輕，輕則失衆。君必待之！”將犯之，大子抽劒斷鞅，乃止。甲辰，東侵及濰，南及沂。",
                    "zhushu": "濰水，在東莞東北，至北海都昌縣入海。沂水，出東莞蓋縣，至下邳入泗。輕，遣政切，下同。斷，音短。維，本又作維，音同。沂，魚依切。莞，音官。蓋，古害切。邳，蒲悲切。泗，音四。"
                },
                {
                    "paragraph": "○鄭子孔欲去諸大夫，",
                    "zhushu": "欲專權。去，起吕切，下同。"
                },
                {
                    "paragraph": "將叛晉而起楚師以去之。使告子庚，子庚弗許。",
                    "zhushu": "子庚，楚令尹公子午。"
                },
                {
                    "paragraph": "楚子聞之，使楊豚尹冝告子庚曰：“國人謂不榖主社稷，而不出師，死不從禮。",
                    "zhushu": "不能承先君之業，死將不得從先君之禮。豚，徒門切。"
                },
                {
                    "paragraph": "不榖即位，於今五年，師徒不出，人其以不榖爲自逸，而忘先君之業矣。",
                    "zhushu": "謂己未甞統師自出。"
                },
                {
                    "paragraph": "大夫圖之，其若之何？”子庚歎曰：“君王其謂午懷安乎！吾以利社稷也。”見使者，稽首而對曰：“諸侯方睦於晉，臣請甞之。",
                    "zhushu": "甞，試其難易也。使，所吏切。易，以䜴切。"
                },
                {
                    "paragraph": "若可，君而繼之。不可，收師而退，可以無害，君亦無辱。”",
                    "zhushu": ""
                },
                {
                    "paragraph": "子庚帥師治兵於汾。",
                    "zhushu": "襄城縣東北有汾丘城。汾，扶云切。"
                },
                {
                    "paragraph": "於是子蟜、伯有、子張從鄭伯伐齊，",
                    "zhushu": "子張，公孫黒肱。"
                },
                {
                    "paragraph": "子孔、子展、子西守。二子知子孔之謀，",
                    "zhushu": "二子，子展、子西。守，手又切，下“完守”同。"
                },
                {
                    "paragraph": "完守入保。",
                    "zhushu": "完城郭，内保守。"
                },
                {
                    "paragraph": "子孔不敢㑹楚師。",
                    "zhushu": ""
                },
                {
                    "paragraph": "楚師伐鄭，次於魚陵。",
                    "zhushu": "魚陵，魚幽山也，在南陽犫縣北，鄭地。犫，尺由切。"
                },
                {
                    "paragraph": "右師城上𣗥，遂涉潁，次于旃然。",
                    "zhushu": "將涉穎，故於水邊權築小城，以爲進退之備。旃然水，出熒陽城臯縣，東入汴。旃，章延切。汴，皮彦切。"
                },
                {
                    "paragraph": "蔿子馮、公子格率銳師侵費滑、胥靡、獻于、雍梁，",
                    "zhushu": "胥靡、獻于、雍梁，皆鄭邑。河南陽翟縣東北有雍氏城。蔿，夲，又作薳，于委切。馮，皮冰切。費，扶味切。滑，于八切。雍，於用切。"
                },
                {
                    "paragraph": "右囬梅山，",
                    "zhushu": "在熒陽密縣東北。回，如字；徐，胡猥切。"
                },
                {
                    "paragraph": "侵鄭東北，至于蟲牢而反。子庚門于純門，信于城下而還。",
                    "zhushu": "信，再宿也。牢，力刀切。純，如字，又市荀切。"
                },
                {
                    "paragraph": "渉於魚齒之下，",
                    "zhushu": "魚齒山之下有滍水，故言涉。滍，音雉。"
                },
                {
                    "paragraph": "甚雨及之。楚師多涷，役徒幾盡。",
                    "zhushu": ""
                },
                {
                    "paragraph": "晉人聞有楚師，師曠曰：“不害。吾驟歌北風，又歌南風。南風不競，",
                    "zhushu": "歌者，吹律以詠八風。南風音微，故曰“不競”也。師曠唯歌南北風者，聽晉、楚之強弱。涷，丁弄切。幾，音祈。驟，仕救切。"
                },
                {
                    "paragraph": "多死聲。楚必無功。”董叔曰：“天道多在西北，",
                    "zhushu": "歳在豕韋，月又建亥，故曰多在西北。"
                },
                {
                    "paragraph": "南師不時，必無功。”",
                    "zhushu": "不時，謂觸歳月。"
                },
                {
                    "paragraph": "叔向曰：“在其君之德也。”",
                    "zhushu": "言天時地利不如人和。",
                    "type": 2
                },
                {
                    "paragraph": "經十有九年，春，王正月，諸侯盟于祝柯。",
                    "zhushu": "前年圍齊之諸侯也。祝柯縣，今屬濟南郡。柯，古多切。"
                },
                {
                    "paragraph": "○晉人執邾子。",
                    "zhushu": "稱人以執，惡及民也。"
                },
                {
                    "paragraph": "○公至自伐齊。",
                    "zhushu": "無傳。"
                },
                {
                    "paragraph": "○取邾田，自漷水。",
                    "zhushu": "取邾田，以漷水爲界也。漷水出東海合郷縣，西南經魯國，至髙平湖陸縣入泗。漷，好虢切。徐音郭，又虎伯切；字林：口郭、口獲二切。"
                },
                {
                    "paragraph": "○季孫宿如晉。○葬曹成公。",
                    "zhushu": "無傳。"
                },
                {
                    "paragraph": "○夏，衛孫林父帥師伐齊。○",
                    "zhushu": ""
                },
                {
                    "paragraph": "秋，七月，辛卯，齊侯環卒。",
                    "zhushu": "丗子光三與魯同盟。"
                },
                {
                    "paragraph": "○晉士匄帥師侵齊，至榖，聞齊侯卒，乃還。",
                    "zhushu": "詳録所至及還者，善得禮。"
                },
                {
                    "paragraph": "○八月，丙辰，仲孫蔑卒。",
                    "zhushu": "無傳。"
                },
                {
                    "paragraph": "○齊殺其大夫髙厚。○",
                    "zhushu": ""
                },
                {
                    "paragraph": "鄭殺其大夫公子嘉。○冬，葬齊靈公。",
                    "zhushu": "無傳。"
                },
                {
                    "paragraph": "○城西郛。",
                    "zhushu": "魯西郭。郛，芳夫切。"
                },
                {
                    "paragraph": "○叔孫豹㑹晉士匄于柯。",
                    "zhushu": "魏郡内黄縣東北有柯城。"
                },
                {
                    "paragraph": "○城武城。",
                    "zhushu": "泰山南武城縣。",
                    "type": 2
                },
                {
                    "paragraph": "傳十九年，春，諸侯還自沂上，盟于督揚，曰：“大母侵小。”",
                    "zhushu": "督揚，即祝柯也。督，丁毒切。母，音無。"
                },
                {
                    "paragraph": "執邾悼公，以其伐我故。",
                    "zhushu": "伐魯在十七年。"
                },
                {
                    "paragraph": "遂次于泗上，疆我田。",
                    "zhushu": "正邾、魯之界也。泗，水名。疆，居良切。"
                },
                {
                    "paragraph": "取邾田，自漷水歸之于我。",
                    "zhushu": "邾田在漷水止，今更以漷爲界，故曰取邾田。"
                },
                {
                    "paragraph": "晉侯先歸。公享晉六卿于蒲圃，",
                    "zhushu": "六卿過魯。圃，布古切。過，古禾切。"
                },
                {
                    "paragraph": "賜之三命之服，軍尉、司馬、司空、輿尉、𠉀奄皆受一命之服。",
                    "zhushu": "如鞌。戰還之賜，唯無先輅。鞌，音安。"
                },
                {
                    "paragraph": "賄荀偃束錦、加璧、乗馬，先呉壽夢之鼎。",
                    "zhushu": "荀偃，中軍元帥，故特賄之。五匹爲束，四馬爲乗。壽夢，呉子乗也，獻鼎於魯，因以爲名。古之獻物，必有以先，今以璧馬爲鼎之先。賄，呼罪切。乗，繩證切。先，悉薦切，又如字。夢，莫公切。帥，所𩔖切。"
                },
                {
                    "paragraph": "荀偃癉疽，生瘍於頭。",
                    "zhushu": "癉，疸，惡創。癉，丁但切；徐，音旦。疽，七徐切。瘍，音羊。創，初良切。"
                },
                {
                    "paragraph": "濟河，及著雍，病，目出。大夫先歸者皆反。士匄請見，弗内。請後，曰：“鄭甥可。”",
                    "zhushu": "士匄，中軍佐，故問後也。鄭甥，荀呉，其母鄭女。著，張慮切，又直慮切。雍，於用切。見，賢遍切。"
                },
                {
                    "paragraph": "二月甲寅，卒，而視，不可含。",
                    "zhushu": "目開口噤。視，如字，徐，市至切。含，戸暗切。下同。噤，其䕃切。"
                },
                {
                    "paragraph": "宣子盥而撫之，曰：“事呉敢不如事主。”猶視。",
                    "zhushu": "大夫稱主。盥，音管。"
                },
                {
                    "paragraph": "欒懷子曰：“其爲未卒事於齊故也乎？”",
                    "zhushu": "懷子，欒盈。爲，于僞切。下注“爲懷”同。"
                },
                {
                    "paragraph": "乃復撫之曰：“主苟終，所不嗣事于齊者，有如河！”乃瞑，受含。",
                    "zhushu": "“嗣”，續也。復，扶又切。瞑，亡丁切，一音士平切。桓譚以爲荀偃病而目出，初死其目未合，尸冷乃合，非其有所知也。傳因其異而記之耳。"
                },
                {
                    "paragraph": "宣子出，曰：“吾淺之爲丈夫也。”",
                    "zhushu": "自恨以私待人。"
                },
                {
                    "paragraph": "晉欒魴帥師從衛孫文子伐齊。",
                    "zhushu": "爲懷子之言故也。欒魴，欒氏族。不書，兵并林父，不别告也。經書“夏”，從告。并，如字，又必政切。"
                },
                {
                    "paragraph": "○季武子如晉拜師，",
                    "zhushu": "謝討齊。"
                },
                {
                    "paragraph": "晉侯享之。范宣子爲政，",
                    "zhushu": "代荀偃將中軍。將，子匠切，後放此。"
                },
                {
                    "paragraph": "賦黍苗。",
                    "zhushu": "黍苗，詩小雅。美召伯勞來諸侯，如隂雨之長黍苗也。喻晉君憂勞魯國，猶召伯。召，上照切，下同。勞，力報切。來，力代切。長，丁丈切。"
                },
                {
                    "paragraph": "季武子興，再拜稽首曰：“小國之仰大國也，如百榖之仰膏雨焉。若常膏之，其天下輯睦，豈唯敝邑？”賦六月。",
                    "zhushu": "六月，尹吉甫佐天子征伐之詩。以晉侯比吉甫出征以匡王國。仰，如字，徐，五亮切，下同。常膏，古報切，又如字。輯，音集，本又作集。"
                },
                {
                    "paragraph": "○季武子以所得於齊之兵作林鍾，而銘魯功焉。",
                    "zhushu": "林鍾，律名，鑄鍾聲應林鍾，因以爲名。鑄，之樹切。應，應對之應。"
                },
                {
                    "paragraph": "臧武仲謂季孫曰：“非禮也。夫銘，天子令德，",
                    "zhushu": "天子銘德不銘功。"
                },
                {
                    "paragraph": "諸侯言時計功，",
                    "zhushu": "舉得時，動有功，則可銘也。"
                },
                {
                    "paragraph": "大夫稱伐。",
                    "zhushu": "銘其功伐之勞。"
                },
                {
                    "paragraph": "今稱伐則下等也；",
                    "zhushu": "從大夫故。"
                },
                {
                    "paragraph": "計功則借人也；",
                    "zhushu": "借晉力也。借，如字，又情亦切。"
                },
                {
                    "paragraph": "言時則妨民多矣，何以爲銘？且夫大伐小，取其所得以作彞器，",
                    "zhushu": "彞，常也。謂鍾鼎爲宗廟之常器。夫，音扶。彝，以之切。"
                },
                {
                    "paragraph": "銘其功烈，以示子孫，昭明德而懲無禮也。今將借人之力以救其死，若之何銘之？小國幸於大國，",
                    "zhushu": "以勝大國爲幸。懲，直升切。"
                },
                {
                    "paragraph": "而昭所獲焉以怒之，亡之道也。”",
                    "zhushu": "爲城西郛、武城傳。"
                },
                {
                    "paragraph": "○齊侯娶于魯，曰顔懿姫，無子。其姪鬷聲姫生光，以爲大子。",
                    "zhushu": "兄子曰姪。顔、鬷，皆二姬母姓，因以爲號。懿、聲，皆謚。娶，七住切。姪，直結切。鬷，子公切。"
                },
                {
                    "paragraph": "諸子仲子、戎子，戎子嬖。",
                    "zhushu": "諸子，諸妾姓子者。二子皆宋女。仲，本亦作中，音仲。下皆放此。嬖，必計切。"
                },
                {
                    "paragraph": "仲子生牙，屬諸戎子。",
                    "zhushu": "屬，託之屬，之蜀切。"
                },
                {
                    "paragraph": "戎子請以爲大子，許之。",
                    "zhushu": "齊侯許之。"
                },
                {
                    "paragraph": "仲子曰：“不可。廢常，不祥；",
                    "zhushu": "廢立嫡之常。嫡，本或作適，丁歷切。"
                },
                {
                    "paragraph": "間諸侯，難。",
                    "zhushu": "事難成也。間，間厠之間。"
                },
                {
                    "paragraph": "光之立也，列於諸侯矣。",
                    "zhushu": "列諸侯之㑹。"
                },
                {
                    "paragraph": "今無故而廢之，是專黜諸侯，",
                    "zhushu": "謂光已有諸侯之尊。"
                },
                {
                    "paragraph": "而以難犯不祥也。君必悔之。”公曰：“在我而已。”遂東大子光。",
                    "zhushu": "廢而徙之東鄙。"
                },
                {
                    "paragraph": "使髙厚傅牙以爲大子，夙沙衛爲少傅。",
                    "zhushu": ""
                },
                {
                    "paragraph": "齊侯疾，崔杼微逆光，疾病而立之。光殺戎子，",
                    "zhushu": "終言之。少，詩照切。下注“公猶少同。抒，直吕切。"
                },
                {
                    "paragraph": "尸諸朝，非禮也。婦人無刑。",
                    "zhushu": "無黥刖之刑。黥，其京切。刖，音月，又五刮切。"
                },
                {
                    "paragraph": "雖有刑，不在朝市。",
                    "zhushu": "謂犯死刑者，猶不暴尸。暴，蒲卜切。"
                },
                {
                    "paragraph": "夏五月壬辰晦，齊靈公卒。",
                    "zhushu": "經書七月辛卯，光定位而後赴。"
                },
                {
                    "paragraph": "莊公即位。",
                    "zhushu": "大子光也。"
                },
                {
                    "paragraph": "執公子牙於句瀆之丘。以夙沙衛易己，衛奔髙唐以叛。",
                    "zhushu": "光謂衛敎公易己。髙唐，在祝阿縣西北。句，古侯切。瀆，音豆。"
                },
                {
                    "paragraph": "○晉士匄侵齊，及榖，聞喪而還，禮也。",
                    "zhushu": "禮之常，不必待君命。"
                },
                {
                    "paragraph": "○於四月丁未，",
                    "zhushu": "於此年四月。"
                },
                {
                    "paragraph": "鄭公孫蠆卒，赴於晉大夫。范宣子言於晉侯，以其善於伐秦也。",
                    "zhushu": "十四年，晉伐秦。子蟜見諸侯師而勸之濟涇。"
                },
                {
                    "paragraph": "六月，晉侯請於王，王追賜之大路，使以行，禮也。",
                    "zhushu": "大路，天子所賜車之揔名，以行葬禮。傳言大夫有功則賜服路。"
                },
                {
                    "paragraph": "○秋八月，齊崔杼殺髙厚於灑藍，而兼其室。",
                    "zhushu": "灑藍，齊地。灑，色買切。徐，所綺切。藍，力甘切。"
                },
                {
                    "paragraph": "書曰“齊殺其大夫”，從君於昏也。",
                    "zhushu": "傳解經不言崔杼殺，而爲國討文。"
                },
                {
                    "paragraph": "○鄭子孔之爲政也專，",
                    "zhushu": "專權。"
                },
                {
                    "paragraph": "國人患之，乃討西宫之難",
                    "zhushu": "十年，尉止等作難西宫，子孔知而不言。難，乃且切，下同。"
                },
                {
                    "paragraph": "與純門之師。",
                    "zhushu": "前年，子孔召楚師至純門，"
                },
                {
                    "paragraph": "子孔當罪，以其甲及子革、子良氏之甲守。",
                    "zhushu": "以自守也。守，手又切。下守備”同。"
                },
                {
                    "paragraph": "甲辰，子展、子西率國人伐之，殺子孔而分其室。書曰“鄭殺其大夫”，專也。",
                    "zhushu": "亦以國討爲文。"
                },
                {
                    "paragraph": "子然、子孔，宋子之子也。",
                    "zhushu": "子然，子革父。"
                },
                {
                    "paragraph": "士子孔，圭嬀之子也。",
                    "zhushu": "宋子、圭嬀，皆鄭穆公妾。士子孔，子良父。嬀，居危切。"
                },
                {
                    "paragraph": "圭嬀之班亞宋子而相親也，",
                    "zhushu": "亞，文也。亞，於嫁切。"
                },
                {
                    "paragraph": "二子孔亦相親也。僖之四年，子然卒。",
                    "zhushu": "鄭僖四年，魯襄六年。"
                },
                {
                    "paragraph": "簡之元年，士子孔卒。",
                    "zhushu": "魯襄八年。"
                },
                {
                    "paragraph": "司徒孔實相子革、子良之室，",
                    "zhushu": "司徒孔與二父相親，故相助其子。相，息亮切。"
                },
                {
                    "paragraph": "三室如一，",
                    "zhushu": "言同心。"
                },
                {
                    "paragraph": "故及於難。",
                    "zhushu": "故二子并及難。"
                },
                {
                    "paragraph": "子革、子良出奔楚，子革爲右尹。",
                    "zhushu": "子革，即鄭丹。"
                },
                {
                    "paragraph": "鄭人使子展當國，子西聽政，立子産爲卿。",
                    "zhushu": "簡公猶幼，故大夫當國。"
                },
                {
                    "paragraph": "○齊慶封圍髙唐，弗克。",
                    "zhushu": "夙沙衛以叛，故圍之。"
                },
                {
                    "paragraph": "冬十一月，齊侯圍之。見衛在城上，號之，乃下。",
                    "zhushu": "衛下與齊侯語，號，徐胡報切，召也。又户刀切。"
                },
                {
                    "paragraph": "問守備焉，以無備告。揖之，乃登。",
                    "zhushu": "齊侯以衛告誠，揖而禮之，欲生之也。衛志於戰死，故不順齊侯之揖而還登城。"
                },
                {
                    "paragraph": "聞師將傅，食髙唐人。殖綽、工僂㑹夜縋納師，",
                    "zhushu": "因其㑹食。二子，齊大夫。傅，音附。食，音嗣。僂，力侯切。縋，直僞切。"
                },
                {
                    "paragraph": "醢衛于軍。",
                    "zhushu": "醢，音海。"
                },
                {
                    "paragraph": "○城西郛，懼齊也。",
                    "zhushu": "前年與晉伐齊，又鑄其器爲鍾，故懼。"
                },
                {
                    "paragraph": "○齊及晉平，盟于大隧。",
                    "zhushu": "大隧，地闕。隧，音遂。"
                },
                {
                    "paragraph": "故穆叔㑹范宣子于柯。",
                    "zhushu": "齊、晉平，魯懼齊，故爲柯㑹以自固。"
                },
                {
                    "paragraph": "穆叔見叔向，賦載馳之四章。",
                    "zhushu": "四章日：“控于大邦，誰因誰極？”控，引也。取其欲引大國以自救助。控，苦貢切。"
                },
                {
                    "paragraph": "叔向曰：“𦙝敢不承命。”",
                    "zhushu": "叔向度齊未肯以盟服，故許救魯。度，待洛切。"
                },
                {
                    "paragraph": "穆叔歸，曰：“齊猶未也，不可以不懼。”乃城武城。○",
                    "zhushu": ""
                },
                {
                    "paragraph": "衛石共子卒，",
                    "zhushu": "石買。共，音恭。"
                },
                {
                    "paragraph": "悼子不哀。",
                    "zhushu": "買之子石惡。"
                },
                {
                    "paragraph": "孔成子曰：“是謂蹷其夲，",
                    "zhushu": "蹙，猶拔也。蹷，其月切，又居月切，又居衛切。"
                },
                {
                    "paragraph": "必不有其宗。”",
                    "zhushu": "爲二十八年石惡出奔傳。",
                    "type": 2
                },
                {
                    "paragraph": "經二十年春，王正月，辛亥，仲孫速㑹莒人盟于向。",
                    "zhushu": "向，莒邑。向，舒亮切。"
                },
                {
                    "paragraph": "○夏，六月，庚申，公㑹晉侯、齊侯、宋公、衛侯、鄭伯、曹伯、莒子、邾子、滕子、薛伯、𣏌伯、小邾子，盟于澶淵。",
                    "zhushu": "澶淵在頓丘縣南，今名繁汙。此衛地，又近戚田。澶，市然切。汙，音紆。近，附近之近。"
                },
                {
                    "paragraph": "○秋，公至自㑹。",
                    "zhushu": "無傳。"
                },
                {
                    "paragraph": "○仲孫速帥師伐邾。○",
                    "zhushu": ""
                },
                {
                    "paragraph": "蔡殺其大夫公子爕。",
                    "zhushu": "莊公子。爕，息恊切。"
                },
                {
                    "paragraph": "○蔡公子履出奔楚。",
                    "zhushu": "爕母弟也。"
                },
                {
                    "paragraph": "○陳侯之弟黄出奔楚。",
                    "zhushu": "稱“弟”，明無罪也。"
                },
                {
                    "paragraph": "○叔老如齊。○",
                    "zhushu": ""
                },
                {
                    "paragraph": "冬，十月，丙辰，朔，日有食之。",
                    "zhushu": "無傳。"
                },
                {
                    "paragraph": "○季孫宿如宋。",
                    "zhushu": "",
                    "type": 2
                },
                {
                    "paragraph": "傳二十年，春，及莒平。孟莊子㑹莒人盟于向，督揚之盟故也。",
                    "zhushu": "莒數伐魯，前年諸侯盟督楊以和解之，故二國自復共盟結其好。數，所角切，下同。解，古買切，又戸買切。復，扶又切，下“始復”同。好，呼報切，下同。"
                },
                {
                    "paragraph": "○夏，盟于澶淵，齊成故也。",
                    "zhushu": "齊與晉平。"
                },
                {
                    "paragraph": "○邾人驟至，以諸侯之事弗能報也。",
                    "zhushu": "驟，數也。謂十五年、十七年伐魯，"
                },
                {
                    "paragraph": "秋，孟莊子伐邾以報之。",
                    "zhushu": "旣盟而又代之，非。"
                },
                {
                    "paragraph": "○蔡公子爕欲以蔡之晉，",
                    "zhushu": "背楚，背，音佩。"
                },
                {
                    "paragraph": "蔡人殺之。公子履，其母弟也，故出奔楚。",
                    "zhushu": "與兄同謀故。"
                },
                {
                    "paragraph": "○陳慶虎、慶寅畏公子黄之偪，",
                    "zhushu": "二慶，陳卿，恐黄偪奪其政。偪，彼力切。"
                },
                {
                    "paragraph": "愬諸楚曰：“與蔡司馬同謀。”",
                    "zhushu": "同欲之晉。"
                },
                {
                    "paragraph": "楚人以爲討。",
                    "zhushu": "討，責陳。"
                },
                {
                    "paragraph": "公子黄出奔楚。",
                    "zhushu": "奔楚自理。"
                },
                {
                    "paragraph": "初，蔡文侯欲事晉，曰：“先君與於踐土之盟，",
                    "zhushu": "先君，文侯父莊侯甲午也。踐土盟在僖二十八年。與，音預。"
                },
                {
                    "paragraph": "晉不可棄，且兄弟也。”畏楚，不能行而卒。",
                    "zhushu": "宣十七年，文侯卒。"
                },
                {
                    "paragraph": "楚人使蔡無常，",
                    "zhushu": "徴發無准。"
                },
                {
                    "paragraph": "公子爕求從先君以利蔡，不能而死。書曰",
                    "zhushu": ""
                },
                {
                    "paragraph": "“蔡殺其大夫公子爕”，言不與民同欲也。",
                    "zhushu": "罪其違衆。"
                },
                {
                    "paragraph": "“陳侯之弟黄出奔楚”，言非其罪也。",
                    "zhushu": "稱弟，罪陳侯及二慶。"
                },
                {
                    "paragraph": "公子黄將出奔，呼於國曰：“慶氏無道，求專陳國，暴蔑其君，而去其親，五年不滅，是無天也。”",
                    "zhushu": "爲二十三年陳殺二慶傳。呼，好故切。去，起吕切。"
                },
                {
                    "paragraph": "○齊子初聘于齊，禮也。",
                    "zhushu": "齊、魯有怨，朝聘禮絶。今始復通，故白初繼好息民，故曰禮。"
                },
                {
                    "paragraph": "○冬，季武子如宋，報向戌之聘也。",
                    "zhushu": "向戌聘在十五年。"
                },
                {
                    "paragraph": "禇師叚逆之以受享，",
                    "zhushu": "叚，共公子子石也。逆以入國，受享禮。禇，張吕切。叚，徐徒亂切。共，音恭。"
                },
                {
                    "paragraph": "賦常棣之七章以卒。",
                    "zhushu": "武子賦也。七章以卒，盡八章。取其“妻子好合，如鼔瑟琴，冝爾室家，樂爾妻帑”。言二國好合，冝其室家，相親如兄弟。棣，大計切。樂，音洛。帑，音奴。"
                },
                {
                    "paragraph": "宋人重賄之。歸，復命，公享之，賦魚麗之卒章。",
                    "zhushu": "魚麗，詩小雅。卒章曰：“物其有矣，維其時矣。”喻聘宋得其時。麗，力馳切。"
                },
                {
                    "paragraph": "公賦南山有臺。",
                    "zhushu": "南山有臺，詩小雅。取其“樂只君子，邦家之基，邦家之光”。喻武子奉使，能爲國光暉。只，之氏切。夲，亦作旨。使，所吏切。"
                },
                {
                    "paragraph": "武子去所，曰：“臣不堪也。”",
                    "zhushu": "去所，辟席。"
                },
                {
                    "paragraph": "○衛寗惠子疾，召悼子",
                    "zhushu": "悼子，寗喜。"
                },
                {
                    "paragraph": "曰：“吾得罪於君，悔而無及也。名藏在諸侯之䇿，曰：“孫林父、寗殖出其君。”君入，則掩之。",
                    "zhushu": "掩惡名。策，𥘉革切。出，如字，徐音黜。"
                },
                {
                    "paragraph": "若能掩之，則吾子也。若不能，猶有鬼神，吾有餒而已，不來食矣。”",
                    "zhushu": "餒，餓也。餒，奴罪切。"
                },
                {
                    "paragraph": "悼子許諾，惠子遂卒。",
                    "zhushu": "爲二十六年衛侯歸傳。",
                    "type": 2
                },
                {
                    "paragraph": "經二十有一年，春，王正月，公如晉。○",
                    "zhushu": ""
                },
                {
                    "paragraph": "邾庶其以漆、閭丘來奔。",
                    "zhushu": "二邑在髙平南平陽縣，東北有漆郷，西北有顯閭亭。以邑出爲叛，適魯而言來奔，内外之辭。漆，本或作淶，徐音七。閭，力於切。"
                },
                {
                    "paragraph": "○夏，公至自晉。",
                    "zhushu": "無傳。"
                },
                {
                    "paragraph": "○秋，晉欒盈出奔楚。",
                    "zhushu": "盈不能防閑其母，以聊奔亡。稱名，罪之。"
                },
                {
                    "paragraph": "○九月，庚戌，朔，日有食之。",
                    "zhushu": "無傳。"
                },
                {
                    "paragraph": "○冬，十月，庚辰，朔，日有食之。",
                    "zhushu": "無傳。"
                },
                {
                    "paragraph": "○曹伯來朝。○",
                    "zhushu": ""
                },
                {
                    "paragraph": "公㑹晉侯、齊侯、宋公、衛侯、鄭伯、曹伯、莒子、邾子于商任。",
                    "zhushu": "啇任，地闕。任，音壬。",
                    "type": 2
                },
                {
                    "paragraph": "傳二十一年，春，公如晉，拜師及取邾田也。",
                    "zhushu": "謝十八年伐齊之師、漷水之田。"
                },
                {
                    "paragraph": "○邾庶其以漆、閭丘來奔。",
                    "zhushu": "庶其，邾大夫。"
                },
                {
                    "paragraph": "季武子以公姑姊妻之，",
                    "zhushu": "計公年不得有未嫁姑姊，蓋寡者二人。釋文：“公姑姊，杜以公之姑及姊是二人也。或曰列女傳稱梁有“節姑妹”，謂父之妹也，此云姑姊是父之姊也，一人耳。以杜氏爲誤。案：成二年楚侵及陽橋，孟孫往賂，以公衡爲質。杜云：“衡，成公子也。”楚師及宋，公衡逃歸。臧宣叔云：“衡父不忍數年之不宴以棄魯國。”則公衡之年下計猶十七八，成公是其父，固當三十有餘，從成二年至此三十八歳。姑又成公之姊，則年近七十矣。假令公衡非成公之子，猶是成公之弟，成九年“伯姫歸于宋”，伯者長稱，九年始嫁，則爲成公之妹，成公不得有姊矣。若成公别有庶長之姊，以成公、公衡之年推之，亦不復堪嫁，故知二人也。唯公羊以成公即位年幼，據左氏成四年傳云：“公如晉，晉侯見公不敬，公歸，欲求成于楚，得季文子諌而止。”此非年幼也。反覆推之，杜氏不誤。妻，七計切，及下同。"
                },
                {
                    "paragraph": "皆有賜於其從者。於是魯多盗。季孫謂臧武仲曰：“子盍詰盗？”",
                    "zhushu": "詰，治也。從，才用切。下同。盍，胡臘切。下盍反同。詰，起吉切。"
                },
                {
                    "paragraph": "武仲曰：“不可詰也，紇又不能。”季孫曰：“我有四封，而詰其盗，何故不可？子爲司寇，將盗是務去，若之何不能？”武仲曰：“子召外盗而大禮焉，何以止吾盗？",
                    "zhushu": "吾，謂國中。去，起吕切。下皆同。"
                },
                {
                    "paragraph": "子爲正卿，而來外盗，使紇去之，將何以能？庶其𥨸邑於邾以來，子以姫氏妻之，而與之邑，",
                    "zhushu": "使食漆、閭丘，"
                },
                {
                    "paragraph": "其從者皆有賜焉。若大盗，禮焉以君之姑姊與其大邑，其次皁牧輿馬，",
                    "zhushu": "給其賤役，從皁至牧，凡八等之人。皁，在早切。凡八等之人，謂皁、輿、隸、僚、僕、臺、圉、牧也。"
                },
                {
                    "paragraph": "其小者衣裳劒帶，是賞盗也。賞而去之，其或難焉。紇也聞之，在上位者，洒濯其心，壹以待人，軌度其信，可明徴也，",
                    "zhushu": "徴，驗也。洒，西禮切。濯，直角切。度，待洛切。徴，直升切。"
                },
                {
                    "paragraph": "而後可以治人。夫上之所爲，民之歸也。上所不爲，而民或爲之，是以加刑罰焉，而莫敢不懲。若上之所爲，而民亦爲之，乃其所也，又可禁乎？夏書曰：“念兹在兹，",
                    "zhushu": "逸書也。兹，此也。謂行此事，當念使可施之於此。"
                },
                {
                    "paragraph": "釋兹在兹，",
                    "zhushu": "釋，除也。謂欲有所治除於人，亦當顧己得無亦有之。"
                },
                {
                    "paragraph": "名言兹在兹，",
                    "zhushu": "名此事，言此事，亦皆當今可施於此。令，力呈切。"
                },
                {
                    "paragraph": "允出兹在兹，",
                    "zhushu": "允，信也。信出於此，則善亦在此。"
                },
                {
                    "paragraph": "惟帝念功。”",
                    "zhushu": "言帝念功，則功成也。"
                },
                {
                    "paragraph": "將謂由己壹也。信由己壹，而後功可念也。”",
                    "zhushu": "言非但意念而已，當須信已誠至。"
                },
                {
                    "paragraph": "庶其非卿也，以地來，雖賤必書，重地也。",
                    "zhushu": "重地，故書其人。其人書，則惡名彰，以懲不義。"
                },
                {
                    "paragraph": "○齊侯使慶佐爲大夫，",
                    "zhushu": "慶佐，崔杼黨。"
                },
                {
                    "paragraph": "復討公子牙之黨，執公子買于句瀆之丘。公子鉏來奔。叔孫還奔燕。",
                    "zhushu": "三子，齊公族。言莊公斥逐親戚，以成崔、慶之勢，終有弑殺之禍。復，扶又切。鉏，仕居切。還，音旋。殺，申志切，又音如字。"
                },
                {
                    "paragraph": "○夏，楚子庚卒。楚子使薳子馮爲令尹。訪於申叔豫，",
                    "zhushu": "叔豫，叔時孫。"
                },
                {
                    "paragraph": "叔豫曰：“國多寵而王弱，",
                    "zhushu": "弱，政敎微而貴臣彊，"
                },
                {
                    "paragraph": "國不可爲也。”遂以疾辤。方暑，闕地，下冰而□焉。重繭衣裘，鮮食而寢。",
                    "zhushu": "繭，緜衣。闕，求月切。繭，舌典切。禮記云：纊爲繭。衣，於旣切。鮮，息淺切。少也。"
                },
                {
                    "paragraph": "楚子使醫視之，復曰：“瘠則甚矣，",
                    "zhushu": "瘠，瘦也。瘠，在亦切。瘦，所又切。"
                },
                {
                    "paragraph": "而血氣未動。”",
                    "zhushu": "言無疾。"
                },
                {
                    "paragraph": "乃使子南爲令尹。",
                    "zhushu": "子南，公子追舒也。爲二十二年殺追舒傳。"
                },
                {
                    "paragraph": "○欒桓子娶於范宣子，生懷子。",
                    "zhushu": "桓子，欒黶。懷子，盈也。"
                },
                {
                    "paragraph": "范鞅以其亡也，怨欒氏，",
                    "zhushu": "十四年，欒黶彊逐范鞅，使奔秦。彊，其丈切。"
                },
                {
                    "paragraph": "故與欒盈爲公族大夫而不相能。桓子卒，欒祁與其老州賔通，",
                    "zhushu": "欒祁，桓子妻，范宣子女，盈之母也。范氏，堯後，祁姓。能，如字。徐乃代切。"
                },
                {
                    "paragraph": "幾亡室矣。",
                    "zhushu": "言亂甚。幾，其依切。"
                },
                {
                    "paragraph": "懷子患之。祁懼其討也，愬諸宣子曰：“盈將爲亂，以范氏爲死桓主而專政矣，",
                    "zhushu": "桓主，欒黶。"
                },
                {
                    "paragraph": "曰：“吾父逐鞅也，不怒而以寵報之，",
                    "zhushu": "謂宣子不爲黶責怒鞅，而反與鞅寵位。爲，于僞切。下吾爲同。"
                },
                {
                    "paragraph": "又與吾同官而專之，",
                    "zhushu": "同爲公族大夫，而鞅專其權勢。"
                },
                {
                    "paragraph": "吾父死而益富。死吾父而專於國，有死而已，吾蔑從之矣。”",
                    "zhushu": "言宣子專政，盈欲以死作難。難，乃旦切。"
                },
                {
                    "paragraph": "其謀如是，懼害於主，吾不敢不言。”范鞅爲之徴。",
                    "zhushu": "證其有此。"
                },
                {
                    "paragraph": "懷子好施，士多歸之。宣子畏其多士也，信之。懷子爲下卿，",
                    "zhushu": "下軍佐。好，呼報切。施，式䜴切。"
                },
                {
                    "paragraph": "宣子使城著而遂逐之。",
                    "zhushu": "著，晉邑，在外易逐。著，直據切，又張慮切。易，以䜴切。"
                },
                {
                    "paragraph": "秋，欒盈出奔楚。宣子殺箕遺、黄淵、嘉父、司空靖、邴豫、董叔、邴師、申書、羊舌虎、叔羆，",
                    "zhushu": "十子皆晉大夫，欒盈之黨也。羊舌虎，叔向弟。邴，音丙。羆，彼皮切。"
                },
                {
                    "paragraph": "囚伯華、叔向、籍偃。",
                    "zhushu": "籍偃，上軍司馬。"
                },
                {
                    "paragraph": "人謂叔向曰：“子離於罪，其爲不知乎？”",
                    "zhushu": "譏其受囚而不能去。知，音智。下及注同。"
                },
                {
                    "paragraph": "叔向曰：“與其死亡若何？",
                    "zhushu": "言雖囚，何若於死亡。"
                },
                {
                    "paragraph": "詩曰：“優哉游哉，聊以卒歳。”知也。”",
                    "zhushu": "詩小雅。言君子優游於衰丗，所以辟害，卒其壽，是亦知也。釋文：“詩小雅”，案今小雅無此全語，唯采菽詩云：“優哉游哉，亦是戾矣。”"
                },
                {
                    "paragraph": "樂王鮒見叔向，曰：“吾爲子請。”叔向弗應。出，不拜。",
                    "zhushu": "樂王鮒，晉大夫樂桓子。鮒，音附。應，應對”之應。下注同。一本作“不應”。"
                },
                {
                    "paragraph": "其人皆咎叔向。叔向曰：“必祁大夫。”",
                    "zhushu": "祁大夫，祁奚也，食邑於祁，因以爲氏。祁縣今屬大原。咎，其九切。"
                },
                {
                    "paragraph": "室老聞之，曰：“樂王鮒言於君，無不行，",
                    "zhushu": "其言皆得行。"
                },
                {
                    "paragraph": "求赦吾子，吾子不許。",
                    "zhushu": "謂不應，出不拜。"
                },
                {
                    "paragraph": "祁大夫所不能也，",
                    "zhushu": "不能動君。"
                },
                {
                    "paragraph": "而曰必由之，何也？”叔向曰：“樂王鮒，從君者也，何能行？祁大夫外舉不棄讎，内舉不失親，其獨遺我乎？詩曰：“有覺德行，四國順之。”",
                    "zhushu": "詩大雅。言德行直則天下順之。行，下孟切。"
                },
                {
                    "paragraph": "夫子，覺者也。”",
                    "zhushu": "覺，較然正直。較，音角。"
                },
                {
                    "paragraph": "晉侯問叔向之罪於樂王鮒。對曰：“不棄其親，其有焉。”",
                    "zhushu": "言叔向篤親親，必與叔虎同謀。"
                },
                {
                    "paragraph": "於是祁奚老矣，",
                    "zhushu": "老，去公族大夫。"
                },
                {
                    "paragraph": "聞之，乗馹而見宣子，曰：“詩曰：“惠我無疆，子孫保之。”",
                    "zhushu": "詩周頌也。言文、武有惠訓之德加於百姓，故子孫保頼之。馹，人實切，傳也。疆，居良切。"
                },
                {
                    "paragraph": "書曰：“聖有謩勲，明徴定保。”",
                    "zhushu": "逸書。謩，謀也。勳，功也。言聖哲有謀功者，當門信定安之。謩，莫胡切。勳，如字，書作訓。"
                },
                {
                    "paragraph": "夫謀而鮮過，惠訓不倦者，叔向有焉，",
                    "zhushu": "謀鮮過，有謩勲也。惠訓不倦，惠我無疆也。"
                },
                {
                    "paragraph": "社稷之固也。猶將十丗宥之，以勸能者。今壹不免其身，",
                    "zhushu": "壹，以弟故。宥，音又。"
                },
                {
                    "paragraph": "以棄社稷，不亦惑乎？鯀殛而禹興；",
                    "zhushu": "言不以父罪廢其子。鯀，古本切。殛，紀力切。"
                },
                {
                    "paragraph": "伊尹放大甲而相之，卒無怨色。",
                    "zhushu": "大甲，湯孫也，荒淫失度，伊尹放之，相宫二年，改悔而復之，而無恨心。言不以一怨妨大徳。大，音泰。相，息亮切。"
                },
                {
                    "paragraph": "管、蔡爲戮，周公右王。",
                    "zhushu": "言兄弟罪不相及。右，音又。"
                },
                {
                    "paragraph": "若之何其以虎也棄社稷？子爲善，誰敢不勉？多殺何爲？”宣子說，與之乗，以言諸公而免之。",
                    "zhushu": "共載入見公。説，音恱。乗，䋲證切。見，賢遍切。下始見井注同。"
                },
                {
                    "paragraph": "不見叔向而歸，",
                    "zhushu": "言爲國，非私叔向也。爲，于僞切。下“不爲己”及“爲子”皆同。"
                },
                {
                    "paragraph": "叔向亦不告免焉而朝。",
                    "zhushu": "不告謝之，明不爲己。"
                },
                {
                    "paragraph": "初，叔向之母妬叔虎之母美而不使。",
                    "zhushu": "不使見叔向父。妬，丁故切。"
                },
                {
                    "paragraph": "其子皆諌其母。其母曰：“深山大澤，實生龍蛇。",
                    "zhushu": "言非常之地，多生非常之物。"
                },
                {
                    "paragraph": "彼美，余懼其生龍蛇以禍女。女，敝族也。",
                    "zhushu": "敝，衰壞也。龍蛇，喻竒怪。女，音汝。下同。"
                },
                {
                    "paragraph": "國多大寵，",
                    "zhushu": "六卿專權，"
                },
                {
                    "paragraph": "不仁人間之，不亦難乎？余何愛焉？”使往視寢，生叔虎。美而有勇力，欒懷子嬖之，故羊舌氏之族及於難。",
                    "zhushu": ""
                },
                {
                    "paragraph": "欒盈過於周，周西鄙掠之。",
                    "zhushu": "劫掠財物。間，間厠之間。難，乃旦切。掠，音亮。"
                },
                {
                    "paragraph": "辭於行人",
                    "zhushu": "王行人也。"
                },
                {
                    "paragraph": "曰：“天子陪臣盈，",
                    "zhushu": "諸侯之臣稱於天子曰陪臣。"
                },
                {
                    "paragraph": "得罪於王之守臣，",
                    "zhushu": "范宣子爲王所命，故臼守臣。守，手又切。"
                },
                {
                    "paragraph": "將逃罪。罪重於郊甸，",
                    "zhushu": "重得罪於郊甸，謂爲郊甸所侵掠也。郭外曰郊，郊外曰甸。重，直用切，注同。甸，徒練切。"
                },
                {
                    "paragraph": "無所伏竄，敢布其死。”",
                    "zhushu": "布，陳也。竄，七亂切。"
                },
                {
                    "paragraph": "昔陪臣書能輸力於王室，王施惠焉。",
                    "zhushu": "輸力，謂輔相晉國以翼戴天子。相，息亮切。"
                },
                {
                    "paragraph": "其子黶不能保任其父之勞。大君若不棄書之力，亡臣猶有所逃。",
                    "zhushu": "大君，謂天王。任，音壬。"
                },
                {
                    "paragraph": "若棄書之力，而思黶之罪，臣，戮餘也，",
                    "zhushu": "罪戮之餘，"
                },
                {
                    "paragraph": "將歸死於尉氏，",
                    "zhushu": "尉氏，討姦之官。"
                },
                {
                    "paragraph": "不敢還矣。敢布四體，唯大君命焉。”",
                    "zhushu": "布四體，言無所隱。"
                },
                {
                    "paragraph": "王曰：“尤而效之，其又甚焉。”",
                    "zhushu": "尤晉逐盈而自掠之，是效尤。“效”，或作“傚”，户敎切。"
                },
                {
                    "paragraph": "使司徒禁掠欒氏者，歸所取焉。使𠋫出諸轘轅。",
                    "zhushu": "𠋫迭迎賔客之官也。轘轅關，在緱氏縣東南。轅，音𡊮。"
                },
                {
                    "paragraph": "○冬，曹武公來朝，始見也。",
                    "zhushu": "即位三年始來見公。"
                },
                {
                    "paragraph": "○㑹於商任，錮欒氏也。",
                    "zhushu": "禁錮欒盈，使諸侯不得受。錮，音固。"
                },
                {
                    "paragraph": "齊侯、衛侯不敬。叔向曰：“二君者必不免。㑹朝，禮之經也。禮，政之輿也。",
                    "zhushu": "政須禮而行。"
                },
                {
                    "paragraph": "政，身之守也。",
                    "zhushu": "政存則身安。"
                },
                {
                    "paragraph": "怠禮，失政；失政，不立，是以亂也。”",
                    "zhushu": "爲二十五年齊弑光、二十六年衛弑剽傳。弑，申志切，下同。剽，匹妙切。"
                },
                {
                    "paragraph": "知起、中行喜、州綽、邢蒯出奔齊，",
                    "zhushu": "四子，晉大夫。知，音智。行，戸郎切。蒯，苦怪切。"
                },
                {
                    "paragraph": "皆欒氏之黨也。樂王鮒謂范宣子曰：“盍反州綽、邢蒯？勇士也。”宣子曰：“彼欒氏之勇也，余何獲焉？”",
                    "zhushu": "言不爲己用。"
                },
                {
                    "paragraph": "王鮒曰：“子爲彼欒氏，乃亦子之勇也。”",
                    "zhushu": "言子待之如欒氏，亦爲子用也。"
                },
                {
                    "paragraph": "齊莊公朝，指殖綽、郭最曰：“是寡人之雄也。”州綽曰：“君以爲雄，誰敢不雄？然臣不敏，平隂之役，先二子鳴。”",
                    "zhushu": "十八年，晉伐齊，及平隂，州綽獲殖綽、郭最，故自比於雞𨷵勝而先鳴。先，悉薦切。"
                },
                {
                    "paragraph": "莊公爲勇爵，",
                    "zhushu": "設爵位以命勇士。"
                },
                {
                    "paragraph": "殖綽、郭最欲與焉。",
                    "zhushu": "自以爲勇。與，音預，下同。"
                },
                {
                    "paragraph": "州綽曰：“東閭之役，臣左驂迫，還於門中，識其枚數，",
                    "zhushu": "識門版數，亦在十八年。枚，夲，亦作“版”。"
                },
                {
                    "paragraph": "其可以與於此乎？”公曰：“子爲晉君也。”對曰：“臣爲隷新，",
                    "zhushu": "言但爲僕隷尚新耳。爲，于僞切。"
                },
                {
                    "paragraph": "然二子者，譬於禽獸，臣食其肉而寢處其皮矣。”",
                    "zhushu": "言甞射得之。射，食亦切。",
                    "type": 2
                },
                {
                    "paragraph": "經二十有二年，春，王正月，公至自㑹。",
                    "zhushu": "無傳。"
                },
                {
                    "paragraph": "○夏，四月。○",
                    "zhushu": ""
                },
                {
                    "paragraph": "秋，七月，辛酉，叔老卒。",
                    "zhushu": "無傳。子叔齊子。"
                },
                {
                    "paragraph": "○冬，公㑹晉侯、齊侯、宋公、衛侯、鄭伯、曹伯、莒子、邾子、薛伯、𣏌伯、小邾子于沙隨。○公至自㑹。",
                    "zhushu": "無傳。"
                },
                {
                    "paragraph": "○楚殺其大夫公子追舒。",
                    "zhushu": "書名者，寵近小人，貪而多馬，爲國所患。近，附近之近。",
                    "type": 2
                },
                {
                    "paragraph": "傳二十二年，春，臧武仲如晉，",
                    "zhushu": "公頻與晉侯外㑹，今各將罷還，魯之守卿遣武仲爲公謝不敏，故不書。守，手又切。爲，于僞切。"
                },
                {
                    "paragraph": "雨，過御叔。御叔在其邑，將飲酒，",
                    "zhushu": "御叔，魯御邑大夫。過，古禾切。御，魚吕切，又魚據切。"
                },
                {
                    "paragraph": "曰：“焉用聖人？",
                    "zhushu": "武仲多知，時人謂之聖。焉，於䖍切。知，音智，又如字。"
                },
                {
                    "paragraph": "我將飲酒而已，雨行，何以聖爲？”穆叔聞之，曰：“不可使也，而傲使人，",
                    "zhushu": "言御叔不任使四方。傲，五報切。使，所吏切。任，音壬。"
                },
                {
                    "paragraph": "國之蠧也。”令倍其賦。",
                    "zhushu": "古者家有國邑，故以重賦爲罰。傳言穆叔能用敎。蠧，丁故切。"
                },
                {
                    "paragraph": "○夏，晉人徴朝于鄭。",
                    "zhushu": "召鄭使朝。"
                },
                {
                    "paragraph": "鄭人使少正公孫僑對",
                    "zhushu": "少正，鄭卿官也。公孫僑，子産。少，詩照切。下少牢同。僑，其驕切。"
                },
                {
                    "paragraph": "曰：“在晉先君悼公九年，我寡君於是即位。",
                    "zhushu": "魯襄八年。"
                },
                {
                    "paragraph": "即位八月，",
                    "zhushu": "即位年之八月。"
                },
                {
                    "paragraph": "而我先大夫子駟從寡君以朝于執事，執事不禮於寡君，",
                    "zhushu": "言朝執事，謙不敢斥晉侯。"
                },
                {
                    "paragraph": "寡君懼。因是行也，我二年六月朝于楚，",
                    "zhushu": "因朝晉不見禮，生朝楚心。"
                },
                {
                    "paragraph": "晉是以有戲之役。",
                    "zhushu": "在九年。戲，許冝切。"
                },
                {
                    "paragraph": "楚人猶競，而申禮於敝邑。敝邑欲從執事，而懼爲大尤，曰：“晉其謂我不共有禮。”是以不敢𢹂貳於楚。我四年三月，先大夫子蟜又從寡君以觀釁於楚，",
                    "zhushu": "實朝，言觀釁，飾辭也，言欲往視楚，知可去否。共，音㳟。下“共祀”同。釁，許靳切。"
                },
                {
                    "paragraph": "晉於是乎有蕭魚之役。",
                    "zhushu": "在十一年。"
                },
                {
                    "paragraph": "謂我敝邑，邇在晉國，譬諸草木，吾臭味也，",
                    "zhushu": "晉、鄭同姓故。"
                },
                {
                    "paragraph": "而何敢差池？",
                    "zhushu": "差池，不齊一。差，初冝切，又初佳切，又七河切。注同。池，徐本作“沱”，直知切，又徒河切。"
                },
                {
                    "paragraph": "楚亦不競，寡君盡其土實，",
                    "zhushu": "土地所有。"
                },
                {
                    "paragraph": "重之以宗器，",
                    "zhushu": "宗廟禮樂之器，鍾磬之屬。重，直用切。"
                },
                {
                    "paragraph": "以受齊盟。",
                    "zhushu": "齊，同也。"
                },
                {
                    "paragraph": "遂帥羣臣隨于執事，以㑹歳終。",
                    "zhushu": "朝正。"
                },
                {
                    "paragraph": "貳於楚者，子侯、石盂，歸而討之。",
                    "zhushu": "石盂，石㚟。盂，音于。㚟，勑略切。"
                },
                {
                    "paragraph": "溴梁之明年，",
                    "zhushu": "溴梁在十六年。"
                },
                {
                    "paragraph": "子蟜老矣，公孫夏從寡君以朝于君，見於甞酎，",
                    "zhushu": "酒之新熟熏者爲酎。甞新飲酒爲甞酎。夏，户雅切，下同。見，賢遍切，又如字。酎，直又切。"
                },
                {
                    "paragraph": "與執燔焉。",
                    "zhushu": "助祭。與，音預。燔，本作，音煩，𥙊肉也。"
                },
                {
                    "paragraph": "間二年，聞君將靖東夏，",
                    "zhushu": "謂二十年澶淵盟。間，間厠之間，又如字。"
                },
                {
                    "paragraph": "四月，又朝，以聽事期。",
                    "zhushu": "先澶淵二月往朝，以聽㑹期。先，悉薦切。"
                },
                {
                    "paragraph": "不朝之間，無歳不聘，無役不從。以大國政令之無常，國家罷病，不虞荐至，",
                    "zhushu": "荐，仍也。罷，音皮。荐，在薦切。"
                },
                {
                    "paragraph": "無日不惕，豈敢忘職？",
                    "zhushu": "惕，懼也。惕，他歷切。"
                },
                {
                    "paragraph": "大國若安定之，其朝夕在庭，何辱命焉？",
                    "zhushu": "言自將往，不須來召。朝夕，如字。"
                },
                {
                    "paragraph": "若不恤其患，而以爲口實，",
                    "zhushu": "口實，但有其言而已。"
                },
                {
                    "paragraph": "其無乃不堪任命，而翦爲仇讎，",
                    "zhushu": "翦，削也。謂見剥削不堪命，則成仇讎。任，音壬。"
                },
                {
                    "paragraph": "敝邑是懼，其敢忘君命？委諸執事，執事實重圖之。”",
                    "zhushu": "傳言子産有辭，所以免大國之討。"
                },
                {
                    "paragraph": "○秋，欒盈自楚適齊。晏平仲言於齊侯曰：“商任之㑹，受命於晉。",
                    "zhushu": "受錮欒氏之命。"
                },
                {
                    "paragraph": "今納欒氏，將安用之？小所以事大，信也。失信，不立。君其圖之！”弗聽。退告陳文子曰：“君人執信，臣人執共。忠信篤敬，上下同之，天之道也。君自棄也，弗能乆矣。”",
                    "zhushu": "爲二十五年齊弑其君光傳。"
                },
                {
                    "paragraph": "○九月，鄭公孫黒肱有疾，歸邑于公。",
                    "zhushu": "黒肱，子張。肱，古弘切。"
                },
                {
                    "paragraph": "召室老、宗人立叚，",
                    "zhushu": "叚，子石，黒肱子。"
                },
                {
                    "paragraph": "而使黜官、薄𥙊。",
                    "zhushu": "黜官，無多受職。"
                },
                {
                    "paragraph": "祭以特羊，殷以少牢，",
                    "zhushu": "四時祀以一羊，三年盛𥙊以羊豕。殷，盛也。"
                },
                {
                    "paragraph": "足以共祀，盡歸其餘邑，曰：“吾聞之，生於亂丗，貴而能貧，民無求焉，可以後亡。敬共事君與二三子。生在敬戒，不在富也。”己巳，伯張卒。君子曰：“善戒。詩曰：“愼爾侯度，用戒不虞。”鄭子張其有焉。”",
                    "zhushu": "詩大雅。侯，維也。義取慎法度，戒未然。盡，津忍切。凡此例可求，故特音之。"
                },
                {
                    "paragraph": "○冬，㑹于沙隨，復錮欒氏也。",
                    "zhushu": "晉知欒盈在齊，故復錮也。復，扶又切。下“復使”、下注“復生”、“不復行”皆同。"
                },
                {
                    "paragraph": "欒盈猶在齊，晏子曰：“禍將作矣。齊將伐晉，不可以不懼。”",
                    "zhushu": "爲明年齊伐晉傳。"
                },
                {
                    "paragraph": "○楚觀起有寵於令尹子南，未益禄而有馬數十乗。",
                    "zhushu": "言子南偏寵觀起令富。數，所主切。乘，繩證切。令，力呈切。"
                },
                {
                    "paragraph": "楚人患之，王將討焉。子南之子棄疾爲王御士，",
                    "zhushu": "御王車者。"
                },
                {
                    "paragraph": "王每見之，必泣。棄疾曰：“君三泣臣矣，敢問誰之罪也？”王曰：“令尹之不能，爾所知也。國將討焉，爾其居乎？”",
                    "zhushu": "問能止事我否。"
                },
                {
                    "paragraph": "對曰：“父戮子居，君焉用之？洩命重刑，臣亦不爲。”",
                    "zhushu": "漏泄君命，罪之重。焉，於䖍切。下“焉入”同。泄，息列切，又以制切。"
                },
                {
                    "paragraph": "王遂殺子南於朝，轘觀起於四竟。",
                    "zhushu": "轘，車裂以徇。轘，音患。竟，音境。下同。"
                },
                {
                    "paragraph": "子南之臣謂棄疾：“請徙子尸於朝。”",
                    "zhushu": "欲犯命取殯。殯，必刃切。"
                },
                {
                    "paragraph": "曰：“君臣有禮，唯二三子。”",
                    "zhushu": "不欲犯命移尸。"
                },
                {
                    "paragraph": "三日，棄疾請尸。王許之。旣葬，其徒曰：“行乎？”",
                    "zhushu": "行，去也。"
                },
                {
                    "paragraph": "曰：“吾與殺吾父，行將焉入？”曰：“然則臣王乎？”曰：“棄父事讎，吾弗忍也。”",
                    "zhushu": "於事是讎，於實是君，故雖謂讎而不敢報。與，音預。殺，如字，一音試。"
                },
                {
                    "paragraph": "遂縊而死。",
                    "zhushu": "傳譏康王與人子謀其父，失君臣之義。縊，一賜切。"
                },
                {
                    "paragraph": "復使薳子馮爲令尹，公子齮爲司馬，屈建爲莫敖。",
                    "zhushu": "屈建，子木也。齮，五綺切。屈，居勿切。"
                },
                {
                    "paragraph": "有寵於薳子者八人，皆無禄而多馬。他日朝，與申叔豫言，弗應而退。從之，入於人中。",
                    "zhushu": "申叔辟薳子，不欲與語。應，應對之應。"
                },
                {
                    "paragraph": "又從之，遂歸。退朝，見之，",
                    "zhushu": "薳子就申叔家見之。"
                },
                {
                    "paragraph": "曰：“子三困我於朝，吾懼，不敢不見。吾過，子姑告我，何疾我也？”對曰：“吾不免是懼，何敢告子？”",
                    "zhushu": "言恐與子并罪，故不敢與子語。見，賢遍切。"
                },
                {
                    "paragraph": "曰：“何故？”對曰：“昔觀起有寵於子南，子南得罪，觀起車裂，何故不懼？”自御而歸，不能當道。",
                    "zhushu": "薳子惶懼，意不在御。"
                },
                {
                    "paragraph": "至，謂八人者曰：“吾見申叔，夫子所謂生死而肉骨也。",
                    "zhushu": "已死復生，白骨更肉。"
                },
                {
                    "paragraph": "知我者如夫子則可；",
                    "zhushu": "夫子，謂申叔也。如夫子，謂以義匡己。"
                },
                {
                    "paragraph": "不然，請止。”",
                    "zhushu": "止，不相知。"
                },
                {
                    "paragraph": "辭八人者，而後王安之。",
                    "zhushu": "辭，遣之。"
                },
                {
                    "paragraph": "○十二月，鄭游眅將歸晉，",
                    "zhushu": "游眅，公孫蠆子。眅，普板切。"
                },
                {
                    "paragraph": "未出竟，遭逆妻者，奪之，以館于邑。",
                    "zhushu": "舎止其邑，不復行。"
                },
                {
                    "paragraph": "丁巳，其夫攻子明，殺之，以其妻行。",
                    "zhushu": "十二月無丁巳。丁巳，十一月十四日也。"
                },
                {
                    "paragraph": "子展廢良而立大叔，",
                    "zhushu": "良，游眅子，大叔眅弟。大，音泰。"
                },
                {
                    "paragraph": "曰：“國卿，君之貳也，民之主也，不可以苟。請舎子明之𩔖。”",
                    "zhushu": "子明有罪，而良又不賢，故舎。音捨。"
                },
                {
                    "paragraph": "求亡妻者，使復其所。使游氏勿怨，",
                    "zhushu": "鄭國不討專殺之人，所以抑彊扶弱，臨時之冝。"
                },
                {
                    "paragraph": "曰：“無昭惡也。”",
                    "zhushu": "交怨，則父之不修益明也。"
                }
            ]
        },
        {
            "name": "襄公四第十七",
            "paragraphs": [
                {
                    "paragraph": "襄公四第十七",
                    "zhushu": "",
                    "type": 1
                },
                {
                    "paragraph": "經二十有三年，春，王二月，癸酉，朔，日有食之。",
                    "zhushu": "無傳。"
                },
                {
                    "paragraph": "○三月，己巳，𣏌伯匄卒。",
                    "zhushu": "五同盟。匄，古害切。"
                },
                {
                    "paragraph": "○夏，邾𢌿我來奔。",
                    "zhushu": "無傳。𢌿我是庶其之黨，同有竊邑叛君之罪。来奔，故書。𢌿，必利切。"
                },
                {
                    "paragraph": "○葬𣏌孝公。",
                    "zhushu": "無傳。"
                },
                {
                    "paragraph": "○陳殺其大夫慶虎及慶寅。",
                    "zhushu": "書名，皆罪其專國叛君。言“及”，史異以辭，無義例。"
                },
                {
                    "paragraph": "陳侯之弟黄自楚歸于陳。",
                    "zhushu": "諸侯納之曰歸。黄至楚自理得直，故爲楚所納。"
                },
                {
                    "paragraph": "○晉欒盈復入于晉，",
                    "zhushu": "以惡入曰復入。復，扶又切，注同。"
                },
                {
                    "paragraph": "入于曲沃。",
                    "zhushu": "兵敗，奔曲沃。據曲沃衆。還與君爭，非欲出附他國，故不言叛。還，戸關切。爭，爭鬬之爭。"
                },
                {
                    "paragraph": "○秋，齊侯伐衛，遂伐晉。",
                    "zhushu": "兩事，故言“遂”。"
                },
                {
                    "paragraph": "○八月，叔孫豹帥師救晉，次于雍榆。",
                    "zhushu": "豹救晉，待命于雍榆，故書“次”。雍榆，晉地，汲郡朝歌縣東有雍城。雍，於用切。朝，如字。"
                },
                {
                    "paragraph": "○己卯，仲孫速卒。",
                    "zhushu": "孟莊子也。"
                },
                {
                    "paragraph": "○冬，十月，乙亥，臧孫紇出奔邾。",
                    "zhushu": "書名者，阿順季氏，爲之廢長立少，以取奔亡，罪之。爲，于僞切。長，丁丈切。少，詩照切。"
                },
                {
                    "paragraph": "○晉人殺欒盈。○齊侯襲莒。",
                    "zhushu": "輕行掩其不備曰襲。因伐晉還襲莒。不言遂者，間有事。輕，遣政切。",
                    "type": 2
                },
                {
                    "paragraph": "傳二十三年，春，杞孝公卒，晉悼夫人喪之。",
                    "zhushu": "悼夫人，晉平公母𣏌，孝公姊妹。喪，如字，徐，息浪切。"
                },
                {
                    "paragraph": "平公不徹樂，非禮也。",
                    "zhushu": "徹，去也。去，起吕切。"
                },
                {
                    "paragraph": "禮，爲鄰國闕。",
                    "zhushu": "禮，諸侯絶期，故以鄰國責之。爲，于僞切。下注“爲召”下“而爲”同。期，居其切。"
                },
                {
                    "paragraph": "○陳侯如楚。",
                    "zhushu": "朝也。"
                },
                {
                    "paragraph": "公子黄愬二慶於楚，楚人召之。",
                    "zhushu": "二慶，虎及寅也。二十年，二慶譖黄，黄奔楚自理。今陳侯往，楚乃信黄，爲召二慶。愬，息路切。"
                },
                {
                    "paragraph": "使慶樂往，殺之。",
                    "zhushu": "慶樂，二慶之族。二慶畏誅，故不敢自往。使慶樂往，絶句。"
                },
                {
                    "paragraph": "慶氏以陳叛。",
                    "zhushu": "因陳侯在楚而叛之。不書叛，不以告。"
                },
                {
                    "paragraph": "夏，屈建從陳侯圍陳。陳人城，",
                    "zhushu": "治城以距君。屈建，楚奠敖。從，才用切，又如字。"
                },
                {
                    "paragraph": "板隊而殺人。役人相命，各殺其長，",
                    "zhushu": "慶氏忿其板隊，遂殺築人，故役人怒而作亂。隊，直類切。注同。長，丁丈切。"
                },
                {
                    "paragraph": "遂殺慶虎、慶寅。楚人納公子黄。君子謂：“慶氏不義，不可肆也。",
                    "zhushu": "肆，放也。"
                },
                {
                    "paragraph": "故書曰：“惟命不于常。”",
                    "zhushu": "周書康誥。言有義則存，無義則亡。"
                },
                {
                    "paragraph": "○晉將嫁女于呉，齊侯使析歸父媵之，以藩載欒盈及其士，",
                    "zhushu": "藩，車之有障蔽者，使若媵妾在其中。析，星歷切。媵，以證切，又繩證切。藩，方元切。障，之亮切，又音章。"
                },
                {
                    "paragraph": "納諸曲沃。",
                    "zhushu": "欒盈邑也。"
                },
                {
                    "paragraph": "欒盈夜見胥午而告之。",
                    "zhushu": "胥午，守曲沃大夫。"
                },
                {
                    "paragraph": "對曰：“不可。天之所廢，誰能興之？子必不免。吾非愛死也，知不集也。”",
                    "zhushu": "集，成也。知，音智，又如字。"
                },
                {
                    "paragraph": "盈曰：“雖然，因子而死，吾無悔矣。我實不天，子無咎焉。”",
                    "zhushu": "言我雖不爲天所祐，子無天咎，故可因。咎，其九切。祐，音又。"
                },
                {
                    "paragraph": "許諾。伏之而觴曲沃人。",
                    "zhushu": "胥午匿盈而飲其衆。觴，式羊切。匿，女力切。飲，於鴆切。"
                },
                {
                    "paragraph": "樂作，午言曰：“今也得欒孺子何如？”",
                    "zhushu": "孺子，欒盈。"
                },
                {
                    "paragraph": "對曰：“得主而爲之死，猶不死也。”皆歎，有泣者。爵行，又言。皆曰：“得主，何貳之有？”盈出，徧拜之。",
                    "zhushu": "謝衆之思已。徧，音遍。"
                },
                {
                    "paragraph": "四月，欒盈帥曲沃之甲，因魏獻子以晝入絳。",
                    "zhushu": "獻子，魏舒。絳，晉國都。"
                },
                {
                    "paragraph": "初，欒盈佐魏莊子於下軍，",
                    "zhushu": "莊子，魏絳，獻子之父。"
                },
                {
                    "paragraph": "獻子私焉，故因之。",
                    "zhushu": "私，相親愛。"
                },
                {
                    "paragraph": "趙氏以原、屏之難怨欒氏，",
                    "zhushu": "成八年，莊姬譛之，欒、郤爲徴。屏，薄經切。難，乃旦切。"
                },
                {
                    "paragraph": "韓、趙方睦。",
                    "zhushu": "韓起讓趙武，故和睦。"
                },
                {
                    "paragraph": "中行氏以伐秦之役怨欒氏，",
                    "zhushu": "十四年，晉伐秦，欒黶違荀偃命曰：“余馬首欲東。”"
                },
                {
                    "paragraph": "而固與范氏和親。",
                    "zhushu": "范宣子佐中行偃於中軍。"
                },
                {
                    "paragraph": "知悼子少，而聽於中行氏。",
                    "zhushu": "悼子，知罃之子荀盈也。少，年十七。知氏、中行氏同祖，故相聽從。知，音智。少，詩照切。"
                },
                {
                    "paragraph": "程鄭嬖於公。",
                    "zhushu": "鄭亦荀氏宗。嬖，必計切。"
                },
                {
                    "paragraph": "唯魏氏及七輿大夫與之。",
                    "zhushu": "七輿，官名。輿，音餘。"
                },
                {
                    "paragraph": "樂王鮒侍坐於范宣子。或告曰：“欒氏至矣。”宣子懼。桓子曰：“奉君以走固宫，必無害也。",
                    "zhushu": "桓子，樂王鮒。鮒，音附。坐，如字，又才卧切。走，如字，又音奏。"
                },
                {
                    "paragraph": "且欒氏多怨，子爲政，欒氏自外，子在位，其利多矣。旣有利權，又執民柄，",
                    "zhushu": "賞罰爲民柄。柄，彼命切。"
                },
                {
                    "paragraph": "將何懼焉？欒氏所得，其唯魏氏乎，而可彊取也。夫克亂在權，子無懈矣。”",
                    "zhushu": ""
                },
                {
                    "paragraph": "公有姻喪，",
                    "zhushu": "夫人有𣏌喪。彊，其丈切。下注“彊取”同。懈，徒賣切。"
                },
                {
                    "paragraph": "王鮒使宣子墨縗冒絰，",
                    "zhushu": "晉自殽戰還，遂常墨縗。縗，七雷切；本又作“衰”，音同。冒，莫報切。絰，直結切。冐結，以絰冐其首也。一云：縗、冒、絰三者皆墨之。"
                },
                {
                    "paragraph": "二婦人輦以如公，",
                    "zhushu": "恐欒氏有内應距之，故爲婦人服而入。應，應對之應。"
                },
                {
                    "paragraph": "奉公以如固宮。",
                    "zhushu": "固宮”，宫之有臺觀備守者。觀，官喚切。守，手又切。"
                },
                {
                    "paragraph": "范鞅逆魏舒，",
                    "zhushu": "用王鮒計，欲彊取之。"
                },
                {
                    "paragraph": "則成列旣乗，將逆欒氏矣。趨進，曰：“欒氏帥賊以入，鞅之父與二三子在君所矣，",
                    "zhushu": "二二子，諸大夫。乗，繩證切。下“驂乗”“超乗”同。"
                },
                {
                    "paragraph": "使鞅逆吾子。鞅請驂乗。”持帶。",
                    "zhushu": "驂乗必持帶，備隋隊。隋，待果切。隊，直𩔖切。"
                },
                {
                    "paragraph": "遂超乗。",
                    "zhushu": "跳上獻子車。跳，徒彫切。上，時掌切。"
                },
                {
                    "paragraph": "右撫劒，左援帶，",
                    "zhushu": "劫之，援，音𡊮。"
                },
                {
                    "paragraph": "命驅之出。僕請，",
                    "zhushu": "請所至。"
                },
                {
                    "paragraph": "鞅曰：“之公。”宣子逆諸階，",
                    "zhushu": "逆獻子也。"
                },
                {
                    "paragraph": "執其手，賂之以曲沃。",
                    "zhushu": "恐不與己同心。"
                },
                {
                    "paragraph": "初，斐豹，隷也，著於丹書。",
                    "zhushu": "蓋犯罪没爲官奴，以丹書其罪。婓，音非，又芳匪切。"
                },
                {
                    "paragraph": "欒氏之力臣曰督戎，國人懼之。斐豹謂宣子曰：“苟焚丹書，我殺督戎。”宣子喜，曰：“而殺之，所不請於君焚丹書者，有如日。”",
                    "zhushu": "言不負要，明如日。督，丁毒切。"
                },
                {
                    "paragraph": "乃出豹而閉之，",
                    "zhushu": "閉著門外。著，陟略切。"
                },
                {
                    "paragraph": "督戎從之。踰隱而待之，",
                    "zhushu": "隱，短牆也。"
                },
                {
                    "paragraph": "督戎踰入，豹自後擊而殺之。",
                    "zhushu": ""
                },
                {
                    "paragraph": "范氏之徒在臺後，",
                    "zhushu": "公臺之後。"
                },
                {
                    "paragraph": "欒氏乗公門。",
                    "zhushu": "乗，登也。"
                },
                {
                    "paragraph": "宣子謂鞅曰：“矢及君屋，死之。”鞅用劒以帥卒，",
                    "zhushu": "用劒，短兵接敵，欲致死。卒，子忽切。"
                },
                {
                    "paragraph": "欒氏退。攝車從之。",
                    "zhushu": "鞅攝宣子戎車。"
                },
                {
                    "paragraph": "遇欒樂，",
                    "zhushu": "樂，盈之族。"
                },
                {
                    "paragraph": "曰：“樂免之。死，將訟女於天。”",
                    "zhushu": "言雖死猶不舍女罪。女，音汝。"
                },
                {
                    "paragraph": "樂射之，不中。又注，",
                    "zhushu": "注，屬矢於弦也。射，食亦切。中，丁仲切。屬，之玉切。"
                },
                {
                    "paragraph": "則乗槐本而覆。",
                    "zhushu": "欒樂車轢槐而覆。覆，芳服切。轢，音歷。"
                },
                {
                    "paragraph": "或以㦸鉤之，斷肘而死。欒魴傷。欒盈奔曲沃，晉人圍之。",
                    "zhushu": "魴，欒氏族。斷，音短。"
                },
                {
                    "paragraph": "○秋，齊侯伐衛。先驅，榖榮御王孫揮，召揚爲右。",
                    "zhushu": "先驅，前鋒軍。召，上照切。"
                },
                {
                    "paragraph": "申驅：成秩御苢𢘆，申鮮虞之傅摰爲右；",
                    "zhushu": "申驅，次前軍。傳摯，申鮮虞之子。鮮，音仙。摯，音至。一本或作申鮮虞之子傅摯。"
                },
                {
                    "paragraph": "曹開御戎，晏父戎爲右；",
                    "zhushu": "公御右也。父，音甫。"
                },
                {
                    "paragraph": "貳廣，上之登御邢公，盧蒲癸爲右；",
                    "zhushu": "貳廣，公副車。廣，古曠切。"
                },
                {
                    "paragraph": "啓：牢成御襄罷師，狼蘧䟽爲右；",
                    "zhushu": "左翼曰啓。牢，一作“罕”。罷，音皮，徐音彼，又皮買切。蘧，其居切。"
                },
                {
                    "paragraph": "胠：商子車御侯朝，桓跳爲右；",
                    "zhushu": "右翼曰胠。胠，起吕切，又音脅，或起業切。朝，如字，又直遥切。跳，徒彫切。"
                },
                {
                    "paragraph": "大殿，商子游御夏之御寇，崔如爲右，",
                    "zhushu": "大殿，後軍。殿，都練切。夏，戸雅切。御，魚吕切。"
                },
                {
                    "paragraph": "燭庸之越駟乗。",
                    "zhushu": "四人共乗，殿車也。傳具載此，言莊公廢舊臣，任武力。"
                },
                {
                    "paragraph": "自衛將遂伐晉。",
                    "zhushu": ""
                },
                {
                    "paragraph": "晏平仲曰：“君恃勇力，以伐盟主。若不濟，國之福也。不德而有功，憂必及君。”崔杼諫曰：“不可。臣聞之，小國間大國之敗而毀焉，必受其咎。君其圖之。”弗聽。陳文子見崔武子",
                    "zhushu": "文子，陳完之孫須無。武子，崔杼也。間，間厠之間。"
                },
                {
                    "paragraph": "曰：“將如君何？”武子曰：“吾言於君，君弗聽也。以爲盟主，而利其難。羣臣若急，君於何有？",
                    "zhushu": "言有急不能顧君，欲弑之以說晉。難，乃且切。說，音恱，又如字。"
                },
                {
                    "paragraph": "子姑止之。”文子退，告其人曰：“崔子將死乎！謂君甚，而又過之，",
                    "zhushu": "弑君之惡，過於背盟主。背，音佩。"
                },
                {
                    "paragraph": "不得其死。過君以義，猶自抑也，況以惡乎？”",
                    "zhushu": "自抑損。"
                },
                {
                    "paragraph": "齊侯遂伐晉，取朝歌。",
                    "zhushu": "朝歌，今屬汲郡。"
                },
                {
                    "paragraph": "爲二隊，入孟門，登大行，",
                    "zhushu": "二隊，分爲二部。孟門，晉隘道。大行山，在河内郡北。隊，徒對切。徐，徒猥切。大，音秦。行，徐，戸郎切，又如字。隘，於懈切。"
                },
                {
                    "paragraph": "張武軍於熒庭，",
                    "zhushu": "張武軍，謂築壘壁。熒庭，晉地。熒，戸扄切。庭，音廷，本亦作“廷”。壘，力軌切。壁，亦作“辟”，音壁。"
                },
                {
                    "paragraph": "戍郫邵，",
                    "zhushu": "取晉邑而守之。郫，婢支切。"
                },
                {
                    "paragraph": "封少水，",
                    "zhushu": "封晉尸於少水，以爲京觀。少，詩照切。下注“亡少”同。"
                },
                {
                    "paragraph": "以報平隂之役，乃還。",
                    "zhushu": "平隂役，在十入年。"
                },
                {
                    "paragraph": "趙勝帥東陽之師以追之，獲晏𣯛。",
                    "zhushu": "趙勝，趙旃之子。東陽，晉之山東，魏郡東廣平以北。晏𣯛，齊大夫。勝，音升，一音申證切。𣯛，力之切。徐，音來。"
                },
                {
                    "paragraph": "八月，叔孫豹帥師救晉，次于雍榆，禮也。",
                    "zhushu": "枚盟主，故曰禮。"
                },
                {
                    "paragraph": "○季武子無適子，公彌長，而愛悼子，欲立之。",
                    "zhushu": "公彌，公鉏。悼子，紇也。適，丁歷切。長，丁丈切。下皆同。鉏，仕居切。紇，恨發切。下同。"
                },
                {
                    "paragraph": "訪於申豐，曰：“彌與紇，吾皆愛之，欲擇才焉而立之。”申豐趨退，歸，盡室將行。",
                    "zhushu": "申豐，季氏屬大夫。"
                },
                {
                    "paragraph": "他日，又訪焉，對曰：“其然，將具敝車而行。”",
                    "zhushu": "其然，猶必爾。敝，婢丗切。徐，疾滅切。"
                },
                {
                    "paragraph": "乃止。",
                    "zhushu": "止不立。紇"
                },
                {
                    "paragraph": "訪於臧紇，臧紇曰：“飲我酒，吾爲子立之。”季氏飲大夫酒，臧紇爲客。",
                    "zhushu": "爲上賔。飲，於鴆切。下皆同。吾爲，于僞切。下注“爲定”“爲公鉏”同。"
                },
                {
                    "paragraph": "旣獻，",
                    "zhushu": "已獻酒。"
                },
                {
                    "paragraph": "臧孫命北面重席，新樽絜之。",
                    "zhushu": "酒樽旣新，復絜澡之。重，直恭切。樽，音尊，本亦作“尊”。復，扶又切。下“非復”下文“復戰”同。澡，音早。"
                },
                {
                    "paragraph": "召悼子，降，逆之。大夫皆起。",
                    "zhushu": "臧孫下迎悼子。"
                },
                {
                    "paragraph": "及旅，而召公鉏，",
                    "zhushu": "獻酬禮畢，通行爲旅。"
                },
                {
                    "paragraph": "使與之齒，",
                    "zhushu": "使從庶子之禮，列在悼子之下。"
                },
                {
                    "paragraph": "季孫失色。",
                    "zhushu": "恐公鉏不從。"
                },
                {
                    "paragraph": "季氏以公鉏爲馬正，",
                    "zhushu": "馬正，家司馬。"
                },
                {
                    "paragraph": "愠而不出。閔子馬見之，",
                    "zhushu": "閔子馬，閔馬父。愠，紆運切，怨也，怒也。"
                },
                {
                    "paragraph": "曰：“子無然。禍福無門，唯人所召。爲人子者，患不孝，不患無所。",
                    "zhushu": "所，位處。處，昌慮切。"
                },
                {
                    "paragraph": "敬共父命，何常之有？",
                    "zhushu": "言廢置在父，無常位也。"
                },
                {
                    "paragraph": "若能孝敬，冨倍季氏可也。",
                    "zhushu": "父寵之，則可富。"
                },
                {
                    "paragraph": "姦回不軌，禍倍下民可也。”",
                    "zhushu": "禍甚於貪賤。"
                },
                {
                    "paragraph": "公鉏然之，敬共朝夕，恪居官次。",
                    "zhushu": "次，舎也。朝，如字。格，苦各切。"
                },
                {
                    "paragraph": "季孫喜，使飲。已酒，而以具往，盡舎旃。",
                    "zhushu": "具，饗燕之具。舍，音捨。"
                },
                {
                    "paragraph": "故公鉏氏富，又出爲公左宰。",
                    "zhushu": "出季氏家臣仕於公。"
                },
                {
                    "paragraph": "孟孫惡臧孫，",
                    "zhushu": "不相善，惡，烏路切。下“之惡”“子之惡”“我君所惡”，皆同。"
                },
                {
                    "paragraph": "季孫愛之。",
                    "zhushu": "愛其成已志。"
                },
                {
                    "paragraph": "孟氏之御騶豐㸃好羯也，",
                    "zhushu": "羯，孟莊子之庶子，孺子秩之弟孝伯也。騶，側㽞切。點，都簟切，又之廉切。好，呼報切。羯，居竭切。"
                },
                {
                    "paragraph": "曰：“從余言，必爲孟孫。”",
                    "zhushu": "爲孟孫後。"
                },
                {
                    "paragraph": "再三云，羯從之。孟莊子疾，豐㸃謂公鉏：“茍立羯，請讎臧氏。”",
                    "zhushu": "使孟氏與公鉏共，憎臧孫。"
                },
                {
                    "paragraph": "公鉏謂季孫曰：“孺子秩固其所也。”",
                    "zhushu": "固自當立。"
                },
                {
                    "paragraph": "若羯立，則季氏信有力於臧氏矣。”",
                    "zhushu": "臧氏因季係之欲而爲定之，猶爲有力。今若專立孟氏之少，則季氏有力過於臧氏。"
                },
                {
                    "paragraph": "弗應。己卯，孟孫卒，公鉏奉羯立于戸側。",
                    "zhushu": "戸側，喪主。應，應對之應。"
                },
                {
                    "paragraph": "季孫至，入哭而出，曰：“秩焉在？”公鉏曰：“羯在此矣。”季孫曰：“孺子長。”公鉏曰：“何長之有？唯其才也。",
                    "zhushu": "季孫廢鉏立紇，云欲擇才，故以此荅之。焉，於䖍切。"
                },
                {
                    "paragraph": "且夫子之命也。”",
                    "zhushu": "遂誣孟孫，"
                },
                {
                    "paragraph": "遂立羯。秩奔邾。",
                    "zhushu": ""
                },
                {
                    "paragraph": "臧孫入哭，甚哀，多涕。出，其御曰：“孟孫之惡子也，而哀如是。季孫若死，其若之何？”臧孫曰：“季孫之愛我，疾疢也。",
                    "zhushu": "常志相順從，身之害。疢，恥刃切。下皆同。"
                },
                {
                    "paragraph": "孟孫之惡我，藥石也。",
                    "zhushu": "常志相違戾，猶藥石之療疾。療，力召切。"
                },
                {
                    "paragraph": "美疢不如惡石。夫石猶生我，",
                    "zhushu": "愈已𢇻也。"
                },
                {
                    "paragraph": "疢之美，其毒滋多。孟孫死，吾亡無日矣。”孟氏閉門，告於季孫曰：“臧氏將爲亂，不使我葬。”",
                    "zhushu": "欲爲公鉏讎臧氏。"
                },
                {
                    "paragraph": "季孫不信。臧孫聞之，戒。",
                    "zhushu": "戒，爲備。"
                },
                {
                    "paragraph": "冬十月，孟氏將辟，藉除於臧氏。",
                    "zhushu": "辟，穿藏也。於臧氏借人除葬道。辟，婢亦切。徐，甫亦切。注同。藉，徐音借，又如字。藏，才浪切。"
                },
                {
                    "paragraph": "臧孫使正夫助之，",
                    "zhushu": "正夫，隧正。隧，音遂。下同。"
                },
                {
                    "paragraph": "除於東門，甲從已而視之。",
                    "zhushu": "畏孟氏，故從甲士視作者。從，才用切，又如字。"
                },
                {
                    "paragraph": "孟氏又告季孫。季孫怒，命攻臧氏。",
                    "zhushu": "見其有甲故。"
                },
                {
                    "paragraph": "乙亥，臧紇斬鹿門之關以出，奔邾。",
                    "zhushu": "魯南城東門。"
                },
                {
                    "paragraph": "初，臧宣叔娶于鑄，生賈及爲而死。",
                    "zhushu": "鑄國，濟北蛇丘縣所治。娶，七住切。鑄，之樹切。蛇，音移。治，直吏切。"
                },
                {
                    "paragraph": "繼室以其姪，",
                    "zhushu": "女，子謂兄弟之子爲姪。姪，大結切，又丈一切。"
                },
                {
                    "paragraph": "穆姜之姨子也，",
                    "zhushu": "姪，穆姜姨母之子，與穆姜爲姨昆弟。"
                },
                {
                    "paragraph": "生紇，長於公宫。姜氏愛之，故立之。",
                    "zhushu": "立爲宣叔嗣。"
                },
                {
                    "paragraph": "臧賈、臧爲出在鑄。",
                    "zhushu": "還舅氏也。"
                },
                {
                    "paragraph": "臧武仲自邾使告臧賈，且致大蔡焉，",
                    "zhushu": "大蔡，大龜。釋文：一云龜出蔡地，因以爲名。"
                },
                {
                    "paragraph": "曰：“紇不佞，失守宗祧，",
                    "zhushu": "逺祖廟爲祧。祧，他彫切。"
                },
                {
                    "paragraph": "敢告不弔。",
                    "zhushu": "不爲天所弔恤。"
                },
                {
                    "paragraph": "紇之罪不及不祀，",
                    "zhushu": "言應有後。"
                },
                {
                    "paragraph": "子以大蔡納請，其可。”",
                    "zhushu": "請爲先人立後。爲，于僞切，下“爲己”“自爲”皆同。"
                },
                {
                    "paragraph": "賈曰：“是家之禍也，非子之過也。賈聞命矣。”再拜受龜。使爲以納請，",
                    "zhushu": "賈使爲爲己請，"
                },
                {
                    "paragraph": "遂自爲也。",
                    "zhushu": "爲自爲請。"
                },
                {
                    "paragraph": "臧孫如防，",
                    "zhushu": "防，臧孫邑。"
                },
                {
                    "paragraph": "使來告曰：“紇非能害也，知不足也。",
                    "zhushu": "言使甲從己，但慮事淺耳。知，音智。"
                },
                {
                    "paragraph": "非敢私請。",
                    "zhushu": "爲其先人請也。"
                },
                {
                    "paragraph": "苟守先祀，無廢二勲，",
                    "zhushu": "二勲，文仲、宣叔。"
                },
                {
                    "paragraph": "敢不辟邑？”",
                    "zhushu": "據邑請後，故孔子以爲要君。要，一遥切。"
                },
                {
                    "paragraph": "乃立臧爲。臧紇致防而奔齊。其人曰：“其盟我乎？”",
                    "zhushu": "謂陳其罪惡，盟諸大夫以爲戒。"
                },
                {
                    "paragraph": "臧孫曰：“無辭。”",
                    "zhushu": "廢長立少，季孫所忌，故謂無辭以罪己。"
                },
                {
                    "paragraph": "將盟臧氏，季孫召外史掌惡臣而問盟首焉。",
                    "zhushu": "惡臣，謂奔亡者。盟首，載書之章首。"
                },
                {
                    "paragraph": "對曰：“盟東門氏也，曰：“母或如東門遂，不聽公命，殺適立庶。”",
                    "zhushu": "文公命立子惡，公子遂殺之，立宣公。母，音無。聽，吐定切。適，丁曆切。"
                },
                {
                    "paragraph": "盟叔孫氏也，曰：“母或如叔孫僑如，欲廢國常，蕩覆公室。”",
                    "zhushu": "謂譖公與季、孟於晉。覆，芳服切。"
                },
                {
                    "paragraph": "季孫曰：“臧孫之罪，皆不及此。”孟椒曰：“盍以其犯門斬關？”季孫用之。乃盟臧氏曰：“無或如臧孫紇，干國之紀，犯門斬關。”",
                    "zhushu": "干，亦犯也。盍，戸臘切。"
                },
                {
                    "paragraph": "臧孫聞之，曰：“國有人焉，誰居？其孟椒乎！”",
                    "zhushu": "孟椒，孟獻子之孫子服惠伯。居，猶與也。居，音基。與，音餘。"
                },
                {
                    "paragraph": "○晉人克欒盈于曲沃，盡殺欒氏之族黨。欒魴出奔宋。書曰：“晉人殺欒盈”，不言大夫，言自外也。",
                    "zhushu": "自外犯君而入，非復晉大夫。"
                },
                {
                    "paragraph": "○齊侯還自晉，不入，",
                    "zhushu": "不入國。"
                },
                {
                    "paragraph": "遂襲莒。門于且于，",
                    "zhushu": "且于，莒邑。且，子餘切。"
                },
                {
                    "paragraph": "傷股而退。",
                    "zhushu": "齊侯傷，"
                },
                {
                    "paragraph": "明日，將復戰，期于壽舒。",
                    "zhushu": "壽舒，莒地。"
                },
                {
                    "paragraph": "杞殖、華還載甲，夜入且于之隧，宿於莒郊。",
                    "zhushu": "二子，齊大夫。且于隧，狹路。殖，市力切。華，胡化切。還，音旋。狹，户夾切。"
                },
                {
                    "paragraph": "明日，先遇莒子於蒲侯氏。",
                    "zhushu": "蒲侯氏，近莒之邑。近，附近之近。"
                },
                {
                    "paragraph": "莒子重賂之，使無死，曰：“請有盟。”",
                    "zhushu": "欲以盟要二子無致死戰。"
                },
                {
                    "paragraph": "華周對曰：“貪貨棄命，亦君所惡也。",
                    "zhushu": "華周，即華還。"
                },
                {
                    "paragraph": "昏而受命，日未中而棄之，何以事君？”莒子親鼓之，從而伐之，獲𣏌梁。",
                    "zhushu": "𣏌梁，即𣏌殖。"
                },
                {
                    "paragraph": "莒人行成。",
                    "zhushu": "勝大國，益懼，故行成。"
                },
                {
                    "paragraph": "齊侯歸，遇杞梁之妻於郊，",
                    "zhushu": "梁戰死，妻行迎喪。"
                },
                {
                    "paragraph": "使弔之。辭曰：“殖之有罪，何辱命焉？",
                    "zhushu": "言若有罪，不足弔。"
                },
                {
                    "paragraph": "若免於罪，猶有先人之敝廬在，下妾不得與郊弔。”",
                    "zhushu": "婦人無外事故。下，猶賤也。廬，力居切。與，音預。"
                },
                {
                    "paragraph": "齊侯弔諸其室。",
                    "zhushu": "傳言婦人有禮。"
                },
                {
                    "paragraph": "○齊侯將爲臧紇田。",
                    "zhushu": "與之田邑。"
                },
                {
                    "paragraph": "臧孫聞之，見齊侯。與之言伐晉。",
                    "zhushu": "齊侯自道伐晉之功。見，賢遍切。釋文：“齊侯”絶句。一讀以“見”字絶句，“齊侯”向下讀。"
                },
                {
                    "paragraph": "對曰：“多則多矣，抑君似䑕。夫䑕，晝伏夜動，不穴於寢廟，畏人故也。今君聞晉之亂而後作焉，",
                    "zhushu": "作，起兵也。"
                },
                {
                    "paragraph": "寧將事之，非鼠如何？”乃弗與田。",
                    "zhushu": "臧孫知齊侯將敗，不欲受其色，故以比䑕，欲使怒而止。"
                },
                {
                    "paragraph": "仲尼曰：“知之難也。有臧武仲之知，",
                    "zhushu": "謂能辟齊禍。知音智。"
                },
                {
                    "paragraph": "而不容於魯國，抑有由也，作不順而施不恕也。夏書曰：“念兹在兹”，",
                    "zhushu": "逸書也。念此事在此身，言行事當常念如在已身也。"
                },
                {
                    "paragraph": "順事、恕施也。”",
                    "zhushu": "",
                    "type": 2
                },
                {
                    "paragraph": "經二十有四年，春，叔孫豹如晉。",
                    "zhushu": "賀克欒氏。"
                },
                {
                    "paragraph": "○仲孫羯帥師侵齊。○夏，楚子伐呉。○",
                    "zhushu": ""
                },
                {
                    "paragraph": "秋，七月，甲子，朔，日有食之，旣。",
                    "zhushu": "無傳。"
                },
                {
                    "paragraph": "○齊崔杼帥師伐莒。○大水。",
                    "zhushu": "無傳。"
                },
                {
                    "paragraph": "○八月，癸巳，朔，日有食之。",
                    "zhushu": "無傳。"
                },
                {
                    "paragraph": "○公㑹晉侯、宋公、衛侯、鄭伯、曹伯、莒子、邾子、滕子、薛伯、𣏌伯、小邾子于夷儀。○",
                    "zhushu": ""
                },
                {
                    "paragraph": "冬，楚子、蔡侯、陳侯、許男伐鄭。○公至自㑹。",
                    "zhushu": "無傳。"
                },
                {
                    "paragraph": "○陳鍼冝咎出奔楚。",
                    "zhushu": "陳鍼子八丗孫，慶氏之黨。書名，惡之也。鍼，其廉切。咎，其九切。惡，烏路切。"
                },
                {
                    "paragraph": "○叔孫豹如京師。○大饑。",
                    "zhushu": "無傳。饑，居疑切，又音機。",
                    "type": 2
                },
                {
                    "paragraph": "傳二十四年，春，穆叔如晉，范宣子逆之，問焉，曰：“古人有言曰，“死而不朽”，何謂也？”穆叔未對。宣子曰：“昔匄之祖，自虞以上爲陶唐氏，",
                    "zhushu": "陶唐，堯所治地，大原晉陽縣也。終虞之丗以爲號，故曰自虞以上。上，時掌切。治，直吏切。"
                },
                {
                    "paragraph": "在夏爲御龍氏，",
                    "zhushu": "謂劉累也。事見昭二十九年。見，賢遍切。"
                },
                {
                    "paragraph": "在商爲豕韋氏，",
                    "zhushu": "豕韋，國名，東郡白馬縣東南有韋城。"
                },
                {
                    "paragraph": "在周爲唐杜氏，",
                    "zhushu": "唐、杜，二國名。殷末，豕韋國於唐，周成王滅唐，遷之於杜，爲杜伯。杜伯之子隰叔奔晉，四丗及士㑹，食邑於范，復爲范氏。杜，今京兆杜縣。隰，徐入切。復，扶又切。"
                },
                {
                    "paragraph": "晉主夏盟爲范氏，其是之謂乎！”",
                    "zhushu": "晉爲諸夏盟主，范氏復爲之佐。言已丗爲興家。夏，戸雅切。"
                },
                {
                    "paragraph": "穆叔曰：“以豹所聞，此之謂丗禄，非不朽也。魯有先大夫曰臧文仲，旣没，其言立，",
                    "zhushu": "立，謂不廢絶。釋文：“旣没其言立”，今俗本皆作“其言立於丗”，檢元熙以前夲，則無“於丗”二字。"
                },
                {
                    "paragraph": "其是之謂乎！”豹聞之，大上有立德，",
                    "zhushu": "黄帝、堯、舜。大，音泰。"
                },
                {
                    "paragraph": "其次有立功，",
                    "zhushu": "禹、稷。"
                },
                {
                    "paragraph": "其次有立言，",
                    "zhushu": "史佚、周任、臧文仲。佚，音逸。任，音壬。"
                },
                {
                    "paragraph": "雖乆不廢，此之謂不朽。若夫保姓受氏，以守宗祊，",
                    "zhushu": "祊，廟門。祊，布彭切。"
                },
                {
                    "paragraph": "丗不絶祀，無國無之。禄之大者，不可謂不朽。”",
                    "zhushu": "傳善穆叔之知言。"
                },
                {
                    "paragraph": "○范宣子爲政，諸侯之幣重，鄭人病之。二月，鄭伯如晉，子産寓書於子西，以告宣子，",
                    "zhushu": "寓，寄也。寓，音遇。"
                },
                {
                    "paragraph": "曰：“子爲晉國，四鄰諸侯不聞令德，而聞重幣，僑也惑之。僑聞君子長國家者，非無賄之患，而無令名之難。夫諸侯之賄，聚於公室，則諸侯貳；",
                    "zhushu": "貳，離也。長，丁丈切。難，如字，又乃旦切。賄，呼罪切。"
                },
                {
                    "paragraph": "若吾子頼之，則晉國貳。",
                    "zhushu": "頼，恃用之。"
                },
                {
                    "paragraph": "諸侯貳，則晉國壞；晉國貳，則子之家壞，何没没也？",
                    "zhushu": "没没，沈滅之言。没，如字，一音妹。"
                },
                {
                    "paragraph": "將焉用賄？",
                    "zhushu": ""
                },
                {
                    "paragraph": "夫令名，德之輿也；",
                    "zhushu": "德須令名以逺聞。焉，於䖍切。聞，音問，又如字。"
                },
                {
                    "paragraph": "德，國家之基也。有基無壞，無亦是務乎！有德則樂，樂則能乆。詩云：“樂只君子，邦家之基”，有令德也夫！",
                    "zhushu": "詩小雅。言君子樂美其道，爲邦家之基，所以濟令德。樂，音洛。夫，音扶。"
                },
                {
                    "paragraph": "“上帝臨女，無貳爾心”，有令名也夫！",
                    "zhushu": "詩大雅。言武王爲天所臨，不敢懷貳心，所以濟令名。女，音汝。"
                },
                {
                    "paragraph": "恕思以明德，則令名載而行之，是以逺至邇安，母寧使人謂子：“子實生我，",
                    "zhushu": "無寧，寜也。母，音無。"
                },
                {
                    "paragraph": "而謂子浚我以生乎？",
                    "zhushu": "浚，取也。言取我財以自生。浚，思俊切。"
                },
                {
                    "paragraph": "𧰼有齒以焚其身，賄也",
                    "zhushu": "焚，斃也。焚，扶云切。服云：焚，讀曰債。僨，僵也。鐅，婢丗切。"
                },
                {
                    "paragraph": "宜。”子說，乃輕幣。是行也，鄭伯朝晉，爲重幣故，且請伐陳也。鄭伯稽首，宣子辭。子西相，曰：“以陳國之介恃大國，而陵虐於敝邑，",
                    "zhushu": "介，因也。大國，楚也。說，音恱。爲，干僞切。相，息亮切。介，音戒。"
                },
                {
                    "paragraph": "寡君是以請罪焉，",
                    "zhushu": "請得罪於陳也。釋文：“是以請罪焉”，一本作“是以請請罪焉”。請，並七井切。徐上請字音倩。"
                },
                {
                    "paragraph": "敢不稽首？”",
                    "zhushu": "爲明年鄭入陳傳。"
                },
                {
                    "paragraph": "○孟孝伯侵齊，晉故也。",
                    "zhushu": "前年齊伐晉，魯爲晉報侵。"
                },
                {
                    "paragraph": "○夏，楚子爲舟師以伐呉，",
                    "zhushu": "舟師，水軍。"
                },
                {
                    "paragraph": "不爲軍政，",
                    "zhushu": "不設賞罰之差。"
                },
                {
                    "paragraph": "無功而還。",
                    "zhushu": "爲下呉召舒鳩起本。"
                },
                {
                    "paragraph": "○齊侯旣伐晉而懼，將欲見楚子。楚子使薳啓彊如齊聘，且請期。",
                    "zhushu": "請㑹期。彊，其良切，又居良切。"
                },
                {
                    "paragraph": "齊社，蒐軍實，使客觀之。",
                    "zhushu": "祭社，因閱數軍器，以示薳啓彊。蒐，所求切。閱，音恱。數，所主切。"
                },
                {
                    "paragraph": "陳文子曰：“齊將有寇。吾聞之，兵不戢，必取其族。”",
                    "zhushu": "戢，藏也。族，𩔖也。取其族，還自害也。戢，側立切。"
                },
                {
                    "paragraph": "○秋，齊侯聞將有晉師，",
                    "zhushu": "夷儀之師。"
                },
                {
                    "paragraph": "使陳無宇從薳啓彊如楚，辭，且乞師。",
                    "zhushu": "辭有晉師，未得相見。"
                },
                {
                    "paragraph": "崔杼帥師送之，遂伐莒，侵介根。",
                    "zhushu": "介根，莒邑，今城陽黔陬縣東北計基城是也。齊旣與莒平，因兵出侵之，言無信也。黔，其廉切，又其今切。如淳音耿弇切。陬，側留切，又子侯切，韋昭音諏。基，又作“其”，音基，又如字。漢書作“斤”。如淳：斤，音基。"
                },
                {
                    "paragraph": "○㑹于夷儀，將以伐齊。水，不克。",
                    "zhushu": "晉合諸侯以報前年見伐。"
                },
                {
                    "paragraph": "冬，楚子伐鄭以救齊，門于東門，次于𣗥澤。",
                    "zhushu": "以齊無字，乞師故也。"
                },
                {
                    "paragraph": "諸侯還救鄭。",
                    "zhushu": "夷儀，諸侯。"
                },
                {
                    "paragraph": "晉侯使張骼、輔躒致楚師，求御于鄭。",
                    "zhushu": "欲得鄭人自御，知其地利故也。骼，庚百切，一音古洛切。躒，力狄切，徐，音洛。"
                },
                {
                    "paragraph": "鄭人卜宛射犬，吉。",
                    "zhushu": "射犬，鄭公孫。宛，於元切。射，食亦切；徐，神石切。"
                },
                {
                    "paragraph": "子大叔戒之曰：“大國之人，不可與也。”",
                    "zhushu": "言不可與等也，欲使卑下之。大叔，游吉。大，音泰。"
                },
                {
                    "paragraph": "對曰：“無有衆寡，其上一也。”",
                    "zhushu": "言在己上者有常分，無大小國之異。分，扶問切。"
                },
                {
                    "paragraph": "大叔曰：“不然。部婁無松柏。”",
                    "zhushu": "部婁，小阜。松柏，大木。喻小國異於大國。部，蒲口切，徐，又扶苟切。婁，本或作“塿”，路口切，徐，力侯切。阜，扶有切。"
                },
                {
                    "paragraph": "二子在幄，坐射犬于外，",
                    "zhushu": "二于，張骼、輔躒。幄，帳也。幄，於角切。"
                },
                {
                    "paragraph": "旣食，而後食之。使御廣車而行。",
                    "zhushu": "廣車，兵車。下“食”，音嗣。廣，古曠切。"
                },
                {
                    "paragraph": "已，皆乗乗車。",
                    "zhushu": "秉車、安車。下“乗”，繩證切。"
                },
                {
                    "paragraph": "將及楚師，而後從之乗，皆踞轉而鼔琴。",
                    "zhushu": "轉衣裝。踞，居慮切。轉，張戀切，又張臠切。裝，側良切，一作“囊”。"
                },
                {
                    "paragraph": "近，不告而馳之。",
                    "zhushu": "射犬恨，故近敵不告而馳。"
                },
                {
                    "paragraph": "皆取胄於櫜而胄，入壘，皆下，搏人以投，收禽挾囚。",
                    "zhushu": "禽，擭也。胄，直救切。櫜，古毛切。壘，力軌切。摶，音博。徐，甫各切。挾，音協。"
                },
                {
                    "paragraph": "弗待而出。",
                    "zhushu": "射犬又不待。二子"
                },
                {
                    "paragraph": "皆超乗，抽弓而射。旣免，復踞轉而鼔琴，曰：“公孫！同乗，兄弟也，",
                    "zhushu": "言同乗義如兄弟。復，扶又切。"
                },
                {
                    "paragraph": "胡再不謀？”",
                    "zhushu": "謂不告而馳，不待而出。"
                },
                {
                    "paragraph": "對曰：“曩者志入而已，今則怯也。”皆𥬇曰：“公孫之亟也。”",
                    "zhushu": "亟，急也。言其性急不能受屈。曩，如黨切，曏也。怯，去業切。亟，居力切。"
                },
                {
                    "paragraph": "楚子自𣗥澤還，使薳啓彊帥師送陳無宇。",
                    "zhushu": "傳言齊、楚固相結也。"
                },
                {
                    "paragraph": "○呉人爲楚舟師之役故，",
                    "zhushu": "在此年夏。爲，于僞切。"
                },
                {
                    "paragraph": "召舒鳩人。舒鳩人叛楚。",
                    "zhushu": "舒鳩，楚屬國。召，欲與共伐楚。"
                },
                {
                    "paragraph": "楚子師于荒浦，",
                    "zhushu": "荒浦，舒鳩地。浦，判五切。"
                },
                {
                    "paragraph": "使沈尹壽與師祁犂讓之。",
                    "zhushu": "二子，楚大夫。犂，力𠔃切。"
                },
                {
                    "paragraph": "舒鳩子敬逆二子，而告無之，且請受盟。二子復命，王欲伐之。薳子曰：“不可。",
                    "zhushu": "令尹，薳子馮。"
                },
                {
                    "paragraph": "彼告不叛，且請受盟，而又伐之，伐無罪也。姑歸息民，以待其卒。",
                    "zhushu": "卒，終也。"
                },
                {
                    "paragraph": "卒而不貳，吾又何求？若猶叛我，無辭，有庸。”乃還。",
                    "zhushu": "彼無辭，我有功。爲明年楚滅舒鳩傳。"
                },
                {
                    "paragraph": "○陳人復討慶氏之黨，鍼冝咎出奔楚。",
                    "zhushu": "言冝咎所以稱名。"
                },
                {
                    "paragraph": "○齊人城郟。",
                    "zhushu": "郟，王城也。於是榖、雒𨷵，毀王宫。齊叛晉，欲求媚於天子，故爲王城之郟，古洽切。"
                },
                {
                    "paragraph": "穆叔如周聘，且賀城。王嘉其有禮也，賜之大路。",
                    "zhushu": "大路，天子所賜車之揔名。爲昭四年叔孫以所賜路葬張本。"
                },
                {
                    "paragraph": "○晉侯嬖程鄭，使佐下軍。",
                    "zhushu": "代欒盈也。"
                },
                {
                    "paragraph": "鄭行人公孫揮如晉聘。",
                    "zhushu": "揮，子羽也。揮，許韋切。"
                },
                {
                    "paragraph": "程鄭問焉，曰：“敢問降階何由？”",
                    "zhushu": "問自降下之道。下，遐嫁切，又如字。"
                },
                {
                    "paragraph": "子羽不能對。歸以語然明。",
                    "zhushu": "然明，鬷蔑。語，魚據切。鬷，子公切。"
                },
                {
                    "paragraph": "然明曰：“是將死矣。不然，將亡。貴而知懼，懼而思降，乃得其階。",
                    "zhushu": "階，猶道也。"
                },
                {
                    "paragraph": "下人而已，又何問焉？",
                    "zhushu": "言易知。下，戸嫁切。易，以䜴切。"
                },
                {
                    "paragraph": "且夫旣登而求降階者，知人也，不在程鄭。其有亡釁乎？不然，其有惑疾，將死而憂也。”",
                    "zhushu": "言鄭本小人，爲明年程鄭卒張本。夫，音扶。知，音智。釁，許覲切。",
                    "type": 2
                },
                {
                    "paragraph": "經二十有五年，春，齊崔杼帥師伐我北鄙。○",
                    "zhushu": ""
                },
                {
                    "paragraph": "夏，五月，乙亥，齊崔杼弑其君光。",
                    "zhushu": "齊侯雖背盟主，未有無道於民，故書臣，罪崔杼也。背，音佩。"
                },
                {
                    "paragraph": "○公㑹晉侯、宋公、衛侯、鄭伯、曹伯、莒子、邾子、滕子、薛伯、𣏌伯、小邾子于夷儀。○",
                    "zhushu": ""
                },
                {
                    "paragraph": "六月，壬子，鄭公孫舎之帥師入陳。",
                    "zhushu": "子産之言陳以不義見入，故舎之無譏。釋例詳之。"
                },
                {
                    "paragraph": "○秋，八月，己巳，諸侯同盟于重丘。",
                    "zhushu": "夷儀之諸侯也。重丘，齊地。己巳，七月十二日，經誤。重，直龍切。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○衛侯入干夷儀。",
                    "zhushu": "夷儀，本邢地，衛滅邢而爲衛邑。晉愍衛衎失國，使衛分之一邑。書入者，自外而入之辭，非國逆之例。衎，苦旦切。"
                },
                {
                    "paragraph": "○楚屈建帥師滅舒鳩。",
                    "zhushu": "傳在衛侯入夷儀上，經在下，從告。"
                },
                {
                    "paragraph": "○冬，鄭公孫夏帥師伐陳。",
                    "zhushu": "陳猶未服。"
                },
                {
                    "paragraph": "○十有二月，呉子遏伐楚，門于巢，卒。",
                    "zhushu": "遏，諸樊也，爲巢牛臣所殺。不書滅者，楚人不獲其尸。呉以卒告，未同盟而赴以名。遏，於葛切。徐音謁。",
                    "type": 2
                },
                {
                    "paragraph": "傳二十五年，春，齊崔杼帥師伐我北鄙，以報孝伯之師也。",
                    "zhushu": "前年魯使孟孝伯爲晉伐齊。爲，于偽切。"
                },
                {
                    "paragraph": "公患之，使告于晉。孟公綽曰：“崔子將有大志，",
                    "zhushu": "志在弑君。孟公綽，魯大夫。綽，昌若切。徐本作卓，音綽。"
                },
                {
                    "paragraph": "不在病我，必速歸，何患焉！”其來也不寇，",
                    "zhushu": "不爲寇害。"
                },
                {
                    "paragraph": "使民不嚴，",
                    "zhushu": "欲得民心。"
                },
                {
                    "paragraph": "異於他日。”齊師徒歸。",
                    "zhushu": "徒，空也。"
                },
                {
                    "paragraph": "○齊棠公之妻，東郭偃之姊也。",
                    "zhushu": "棠公，齊棠邑大夫。"
                },
                {
                    "paragraph": "東郭偃臣崔武子。棠公死，偃御武子以弔焉。見棠姜而美之，",
                    "zhushu": "美其色也。"
                },
                {
                    "paragraph": "使偃取之。",
                    "zhushu": "爲己取也。取，如字，又七住切。"
                },
                {
                    "paragraph": "偃曰：“男女辨姓，",
                    "zhushu": "辨，别也。别，彼列切。"
                },
                {
                    "paragraph": "今君出自丁，",
                    "zhushu": "齊丁公，崔杼之祖。"
                },
                {
                    "paragraph": "臣出自桓，不可。”",
                    "zhushu": "齊桓公小白，東郭偃之祖。同姜姓，故不可昏。"
                },
                {
                    "paragraph": "武子筮之，遇困䷜",
                    "zhushu": "坎下兊上，困。坎，苦敢切。兊，徒外切。"
                },
                {
                    "paragraph": "之大過。䷯",
                    "zhushu": "巽下兊上，大過。困六三變為大過。巽，音遜。"
                },
                {
                    "paragraph": "史皆曰“吉”。",
                    "zhushu": "阿崔子"
                },
                {
                    "paragraph": "示陳文子，文子曰：“夫從風，",
                    "zhushu": "坎爲中男，故日夫。變而爲巽，故曰從風。中，丁仲切。"
                },
                {
                    "paragraph": "風隕妻，不可娶也。",
                    "zhushu": "風能隕落物者，變而隕落，故曰妻不可娶。隕，于敏切。娶，亦作取，七住切。"
                },
                {
                    "paragraph": "且其繇曰：“困于石，據于蒺蔾，入于其宫，不見其妻，凶。”",
                    "zhushu": "困六三爻辭。繇，直又切。蒺，音疾。蔾，力私切。"
                },
                {
                    "paragraph": "困于石，往不濟也。",
                    "zhushu": "坎爲險爲水。水之險者石，不可以動。"
                },
                {
                    "paragraph": "據于蒺蔾，所恃傷也。",
                    "zhushu": "坎爲險，兊爲澤。澤之生物而險者蒺蔾，恃之則傷。"
                },
                {
                    "paragraph": "入于其宫，不見其妻，凶，無所歸也。”",
                    "zhushu": "易曰：非所困而困，名必辱；非所據而據，身必危。旣辱且危，死其將至，妻其可得見邪？今卜昏而遇此卦，六三失位無應，則䘮其妻，失其所歸也。應，應對之應。喪，息浪切。"
                },
                {
                    "paragraph": "崔子曰：“𡠉也何害？先夫當之矣。”",
                    "zhushu": "寡婦日婺。言棠公已當此凶。嫠，本又作釐，力之切。"
                },
                {
                    "paragraph": "遂取之。",
                    "zhushu": ""
                },
                {
                    "paragraph": "莊公通焉，驟如崔氏。以崔子之冠賜人，侍者曰：“不可。”公曰：“不爲崔子，其無冠乎？”",
                    "zhushu": "言雖不爲崔子，猶自應有冠。驟，愁又切。徐，在遘切。"
                },
                {
                    "paragraph": "崔子因是，",
                    "zhushu": "因是怒公。"
                },
                {
                    "paragraph": "又以其間伐晉也，",
                    "zhushu": "間晉之難而伐之。間，間厠之間。難，乃旦切。"
                },
                {
                    "paragraph": "曰：“晉必將報。”欲弑公以說于晉，而不獲間。公鞭侍人賈舉，而又近之，乃爲崔子間公。",
                    "zhushu": "伺公間𨻶。弑，巾志切。說，音恱，又如字。爲，于僞切。莒爲崔”同。"
                },
                {
                    "paragraph": "夏五月，莒爲且于之役故，莒子朝于齊。",
                    "zhushu": "且干役在二十三年。且，子餘切。"
                },
                {
                    "paragraph": "甲戌，饗諸北郭。崔子稱疾不視事。",
                    "zhushu": "欲使公來。"
                },
                {
                    "paragraph": "乙亥，公問崔子，",
                    "zhushu": "問疾。"
                },
                {
                    "paragraph": "遂從姜氏。姜入于室，與崔子自側戸出。公拊楹而歌。",
                    "zhushu": "歌以命姜。拊，芳甫切，柏也。楹，音盈。"
                },
                {
                    "paragraph": "侍人賈舉止衆從者，而入，閉門。",
                    "zhushu": "爲崔子閉公也。重言侍人者，别下賈舉。從，才用切。重，直用切。别，彼列切。"
                },
                {
                    "paragraph": "甲興，公登臺而請，弗許；",
                    "zhushu": "請免。"
                },
                {
                    "paragraph": "請盟，弗許；請自刃於廟，弗許。",
                    "zhushu": "求還廟自殺也。"
                },
                {
                    "paragraph": "皆曰：“君之臣杼疾病，不能聽命。",
                    "zhushu": "不能親聽公命。"
                },
                {
                    "paragraph": "近於公宮，",
                    "zhushu": "言崔子宫近公宮，或滛者詐稱公。"
                },
                {
                    "paragraph": "陪臣干掫有淫者，不知二命。”",
                    "zhushu": "于掫，行夜。言行夜得淫人，受崔子命討之，不知他命。干，徐云：“讀曰犴，胡旦切。”服音如字。掫，側柳切。徐，子俱切，又作侯切。說文云：“掫，夜戒有所擊也，從手取聲。”字林同，音子侯切。服本作取，子須切，謀也。今傳本或作諏，猶依掫音。行，下孟切。"
                },
                {
                    "paragraph": "公踰牆，又射之，中股，反隊，遂弑之。賈舉、州綽、邴師、公孫敖、封具、鐸父、襄伊、僂堙皆死。",
                    "zhushu": "八子皆齊勇力之臣，爲公所嬖者。與公共死於崔子之宮。射，食亦切。中，丁仲切。股，音古。隊，直𩔖切。具，求付切。鐸，待洛切。堙，音因。"
                },
                {
                    "paragraph": "祝佗父祭於髙唐，",
                    "zhushu": "髙唐，有齊别廟也。佗，徒河切。"
                },
                {
                    "paragraph": "至，復命，不說弁而死於崔氏。",
                    "zhushu": "爵弁，祭服。說，音恱。弁，皮彦切。"
                },
                {
                    "paragraph": "申蒯，侍漁者，",
                    "zhushu": "侍魚，監取魚之官。蒯，苦怪切。監，古銜切。"
                },
                {
                    "paragraph": "退謂其宰曰：“爾以帑免，",
                    "zhushu": "帑，宰之妻子。帑，音奴。"
                },
                {
                    "paragraph": "我將死。”其宰曰：“免，是反子之義也。”與之皆死。",
                    "zhushu": "反死君之義。"
                },
                {
                    "paragraph": "崔氏殺鬷蔑于平隂。",
                    "zhushu": "鬷蔑，平隂大夫，公外嬖。傳言莊公所養非國士，故其死難，皆嬖寵之人。鬷，子公切。難，乃旦切。"
                },
                {
                    "paragraph": "晏子立於崔氏之門外，",
                    "zhushu": "間難而來。"
                },
                {
                    "paragraph": "其人曰：“死乎？”曰：“獨吾君也乎哉，吾死也？”",
                    "zhushu": "言已與衆臣無異。"
                },
                {
                    "paragraph": "曰：“行乎？”曰：“吾罪也乎哉，吾亡也？”",
                    "zhushu": "自謂無罪。"
                },
                {
                    "paragraph": "曰：“歸乎？”曰：“君死，安歸？",
                    "zhushu": "言安可以歸。"
                },
                {
                    "paragraph": "君民者，豈以陵民？社稷是主。臣君者，豈爲其口實？社稷是養。",
                    "zhushu": "言君不徒居民上，臣不徒求禄，皆爲社稷。爲，干僞切。下同。"
                },
                {
                    "paragraph": "故君爲社稷死，則死之；爲社稷亡，則亡之。",
                    "zhushu": "謂以公義死亡。"
                },
                {
                    "paragraph": "若爲己死，而爲己亡，非其私暱，誰敢任之？",
                    "zhushu": "私暱，所親愛也。非所親愛，無爲當其禍。暱，女乙切。任，音士。"
                },
                {
                    "paragraph": "且人有君而弑之，吾焉得死之？而焉得亡之？",
                    "zhushu": "言已非正卿，見侍無異於衆臣，故不得死其難也。弑，申志切。焉，於䖍切。"
                },
                {
                    "paragraph": "將庸何歸？”",
                    "zhushu": "將用死亡之義，何所歸趣。"
                },
                {
                    "paragraph": "門啓而入，枕尸股而哭。",
                    "zhushu": "以公尸枕己股。枕，之鳩切。"
                },
                {
                    "paragraph": "興，三踊而出。人謂崔子：“必殺之！”崔子曰：“民之望也！舎之，得民。”",
                    "zhushu": "舎，置也。踊，羊寵切。"
                },
                {
                    "paragraph": "盧蒲癸奔晉，王何奔莒。",
                    "zhushu": "二子，莊公黨。爲二十八年殺慶舎張本。"
                },
                {
                    "paragraph": "叔孫宣伯之在齊也，",
                    "zhushu": "宣伯，魯叔孫僑如，成十六年奔齊。"
                },
                {
                    "paragraph": "叔孫還納其女於靈公，嬖，生景公。",
                    "zhushu": "還，齊羣公子。納宣伯女於靈公。還，音旋。"
                },
                {
                    "paragraph": "丁丑，崔杼立而相之，慶封爲左相，盟國人於大宮，",
                    "zhushu": "大官、大公廟。相，息亮切。下同。大，音秦。"
                },
                {
                    "paragraph": "曰：“所不與崔、慶者。”晏子仰天歎曰：“嬰所不唯忠於君、利社稷者是與，有如上帝。”乃歃。",
                    "zhushu": "盟耆云：所不與崔、慶者，有如上帝。讀書未終，晏子抄荅易其辭，因自歃曰：所不與崔、慶者”，本或此丁有“有如此盟”四字者，後人妄加。歃，所洽切，又所甲切。"
                },
                {
                    "paragraph": "辛巳，公與大夫及莒子盟。",
                    "zhushu": "莒子朝齊，遇崔杼作亂，未去，故復與景公盟。復，扶又切。"
                },
                {
                    "paragraph": "大史書曰：“崔杼弑其君。”崔子殺之。其弟嗣書，而死者二人，",
                    "zhushu": "嗣，續也。并前有三人死，"
                },
                {
                    "paragraph": "其弟又書，乃舎之。南史氏聞大史盡死，執簡以往，聞旣書矣，乃還。",
                    "zhushu": "傳言齊有直史，崔杼之罪所以聞。"
                },
                {
                    "paragraph": "閭丘嬰以帷縳其妻而載之，與申鮮虞乗而出，",
                    "zhushu": "二子，莊公近臣。帷，位悲切。縳，直轉切。乗，繩證切。"
                },
                {
                    "paragraph": "鮮虞推而下之，",
                    "zhushu": "下，嬰妻也。推，如字，又他回切。"
                },
                {
                    "paragraph": "曰：“君昏不能匡，危不能救，死不能死，而知匿其暱，",
                    "zhushu": "匿，藏也。暱，親也。匿，女力切。暱，女乙切。注同。"
                },
                {
                    "paragraph": "其誰納之？”行及弇中，將舎，",
                    "zhushu": "弇中，狹道。弇，於檢切，又於廉切。下同。狹，音洽。"
                },
                {
                    "paragraph": "嬰曰：“崔、慶其追我。”鮮虞曰：“一與一，誰能懼我？”",
                    "zhushu": "言道狹，雖衆無所用。"
                },
                {
                    "paragraph": "遂舎，枕轡而寢，",
                    "zhushu": "恐失馬也。枕，之鴆切。"
                },
                {
                    "paragraph": "食馬而食，駕而行。出弇中，謂嬰曰：“速驅之，崔、慶之衆，不可當也。”遂來奔。",
                    "zhushu": "道廣，衆得用，故不可當。食，音嗣。"
                },
                {
                    "paragraph": "崔氏側莊公于北郭。",
                    "zhushu": "側，瘞埋之，不殯於廟。瘞，於滯切。埋，無皆切。"
                },
                {
                    "paragraph": "丁亥，葬諸士孫之里，",
                    "zhushu": "士孫，人姓，因名里。死十三日便葬，不待五月。"
                },
                {
                    "paragraph": "四翣，",
                    "zhushu": "喪車之飾，諸侯六姜。翣，所甲切。"
                },
                {
                    "paragraph": "不蹕，",
                    "zhushu": "蹕，止行人。蹕，音必。"
                },
                {
                    "paragraph": "下車七乗，不以兵甲。",
                    "zhushu": "下車，送葬之車。齊舊依上公禮九乘，又有甲兵，今皆降損。乗，繩證切。"
                },
                {
                    "paragraph": "○晉侯濟自泮，",
                    "zhushu": "泮，闕。泮，普半切。"
                },
                {
                    "paragraph": "㑹于夷儀，伐齊，以報朝歌之役。",
                    "zhushu": "朝歌役在二十三年。不書伐齊，齊及逆服，兵不加。"
                },
                {
                    "paragraph": "齊人以莊公說，",
                    "zhushu": "以弑莊公。說，晉也。說，如字，又音恱。"
                },
                {
                    "paragraph": "使隰鉏請成，慶封如師，",
                    "zhushu": "慶封獨使於晉，不通諸侯，故不書。鉏，隰朋之曾孫。鉏，仕居切。使，所吏切。"
                },
                {
                    "paragraph": "男女以班，賂晉侯以宗器樂器，",
                    "zhushu": "宗器，𥙊祀之器。樂器，鍾磬之屬。"
                },
                {
                    "paragraph": "自六正、",
                    "zhushu": "三軍之六卿、"
                },
                {
                    "paragraph": "五吏、三十帥、",
                    "zhushu": "五吏，文職。三十帥，武職。皆軍卿之屬官。帥，所𩔖切。下同。"
                },
                {
                    "paragraph": "三軍之大夫、百官之正長、師旅",
                    "zhushu": "百官正長，羣有司也。師旅，小將帥。長，丁丈切。"
                },
                {
                    "paragraph": "及處守者，皆有賂。",
                    "zhushu": "皆以男女爲賂。處守，守國者。守，手又切，又如字。"
                },
                {
                    "paragraph": "晉侯許之，",
                    "zhushu": "晉侯受賂還不譏者，齊有喪，師自冝退。"
                },
                {
                    "paragraph": "使叔向告於諸侯。",
                    "zhushu": "告齊服。"
                },
                {
                    "paragraph": "公使子服惠伯對曰：“君舎有罪，以靖小國，君之惠也。寡君聞命矣。”○",
                    "zhushu": ""
                },
                {
                    "paragraph": "晉侯使魏舒、宛没逆衛侯，",
                    "zhushu": "衛獻公以十四年奔齊。宛，於元切。"
                },
                {
                    "paragraph": "將使衛與之夷儀。崔子止其帑，以求五鹿。",
                    "zhushu": "崔杼欲得衛之五鹿，故留衛侯妻子於齊以質之。"
                },
                {
                    "paragraph": "○初，陳侯㑹楚子伐鄭，",
                    "zhushu": "在前年。"
                },
                {
                    "paragraph": "當陳隧者，井堙木刋。",
                    "zhushu": "隧，徑也。堙，塞也。刋，除也。隧，音遂，徐，徒猥切。堙，音因。刋，苦于切。徑，古定切。"
                },
                {
                    "paragraph": "鄭人怨之。六月，鄭子展、子産帥車七百乗伐陳，宵突陳城，",
                    "zhushu": "突，穿也。"
                },
                {
                    "paragraph": "遂入之。陳侯扶其大子偃師奔墓，",
                    "zhushu": "欲逃冢間。"
                },
                {
                    "paragraph": "遇司馬桓子，曰：“載余。”",
                    "zhushu": "陳之司馬"
                },
                {
                    "paragraph": "曰：“將巡城。”",
                    "zhushu": "不欲載公，以巡城辭。"
                },
                {
                    "paragraph": "遇賈獲，",
                    "zhushu": "賈獲，陳大夫。"
                },
                {
                    "paragraph": "載其母妻，下之，而授公車。公曰：“舎而母。”辭曰：“不祥。”",
                    "zhushu": "雖急，猶不欲男女無别。别，彼列切。"
                },
                {
                    "paragraph": "與其妻扶其母以奔墓，亦免。",
                    "zhushu": ""
                },
                {
                    "paragraph": "子展命師無入公宫，與子産親御諸門。",
                    "zhushu": "欲服之而已，故禁侵掠。御，魚吕切。掠，音亮。"
                },
                {
                    "paragraph": "陳侯使司馬桓子賂以宗器。陳侯免，擁社，",
                    "zhushu": "免，喪服。擁社，抱社主，示服。免，音問，徐音万，喪冠也。擁，於勇切。"
                },
                {
                    "paragraph": "使其衆男女别而纍，以待於朝。",
                    "zhushu": "纍，自囚係以待命。纍，𩔖悲切，又吕軌切。"
                },
                {
                    "paragraph": "子展執縶而見，",
                    "zhushu": "見陳侯。縶，陟立切。見，賢遍切。"
                },
                {
                    "paragraph": "再拜稽首，承飲而進獻。",
                    "zhushu": "承飲，奉觴，示不失臣敬。"
                },
                {
                    "paragraph": "子美入，數俘而出。",
                    "zhushu": "子美，子産也。但數其所獲人數，不將以歸。數俘，所主切。注“但數”同。"
                },
                {
                    "paragraph": "祝祓社，司徒致民，司馬致節，司空致地，乃還。",
                    "zhushu": "祓，除也。節，兵符。陳亂，故正其衆官，脩其所職，以安定之，乃還也。袚，芳弗切；徐音廢。"
                },
                {
                    "paragraph": "○秋七月己巳，同盟于重丘，齊成故也。",
                    "zhushu": "伐齊而稱同盟，以明齊亦同盟。"
                },
                {
                    "paragraph": "○趙文子爲政，",
                    "zhushu": "趙武匄"
                },
                {
                    "paragraph": "令薄諸侯之幣，而重其禮。",
                    "zhushu": "以重禮待諸侯。"
                },
                {
                    "paragraph": "穆叔見之，謂穆叔曰：“自今以往，兵其少弭矣。",
                    "zhushu": "弭，止也。弭，亡氏切。"
                },
                {
                    "paragraph": "齊崔、慶新得政，將求善於諸侯。武也知楚令尹。",
                    "zhushu": "令尹，屈建。"
                },
                {
                    "paragraph": "若敬行其禮，道之以文辭，以靖諸侯，兵可以弭。”",
                    "zhushu": "爲二十七年晉、楚盟于宋傳。道，音導。"
                },
                {
                    "paragraph": "○楚薳子馮卒，屈建爲令尹，",
                    "zhushu": "屈建，子木。"
                },
                {
                    "paragraph": "屈蕩爲莫敖。",
                    "zhushu": "代屈建。宣十二年邲之役，楚有屈蕩爲左廣之右。世本：屈蕩，屈建之祖父。今此屈蕩與之同姓名。邲，扶必切。廣，古曠切。"
                },
                {
                    "paragraph": "舒鳩人卒叛，",
                    "zhushu": "前年辭不叛。"
                },
                {
                    "paragraph": "楚令尹子木伐之，及離城，",
                    "zhushu": "離城，舒鳩城。"
                },
                {
                    "paragraph": "呉人救之。子木遽以右師先，",
                    "zhushu": "先至舒鳩。遽，其據切。"
                },
                {
                    "paragraph": "子彊、息桓、子捷、子駢、子盂帥左師以退。",
                    "zhushu": "五人不及子木，與具相遇而退。捷，在接切。駢，蒲賢切，又蒲丁切。盂，音于。"
                },
                {
                    "paragraph": "呉人居其間七日。",
                    "zhushu": "居楚兩軍之間。"
                },
                {
                    "paragraph": "子彊曰：“乆將墊隘，隘乃禽也，不如速戰。",
                    "zhushu": "墊隘，慮水雨。墊，丁念切。方言云：下也。隘，於懈切。"
                },
                {
                    "paragraph": "請以其私卒誘之，簡師，陳以待我。",
                    "zhushu": "簡閱精兵，駐後爲陳。卒，子忽切，下同。陳，直覲切。隘，張住切。"
                },
                {
                    "paragraph": "我克則進，奔則亦視之，",
                    "zhushu": "視其形勢而救助之。"
                },
                {
                    "paragraph": "乃可以免。不然，必爲呉禽。”從之。五人以其私卒先擊呉師，呉師奔，登山以望，見楚師不繼，復逐之，傅諸其軍，",
                    "zhushu": "吴還逐五子，至其本軍。復，扶又切。傳，音附。"
                },
                {
                    "paragraph": "簡師㑹之，呉師大敗。遂圍舒鳩，舒鳩潰。八月，楚滅舒鳩。",
                    "zhushu": "五子旣敗，呉師遂前，及子木共圍，滅舒鳩。潰，户内切。"
                },
                {
                    "paragraph": "○衛獻公入于夷儀。",
                    "zhushu": "爲下自夷儀與寗喜言張本。"
                },
                {
                    "paragraph": "○鄭子産獻捷于晉，",
                    "zhushu": "獻入陳之功，而不獻其俘。"
                },
                {
                    "paragraph": "戎服將事。",
                    "zhushu": "戎服，軍旅之衣，異於朝服。"
                },
                {
                    "paragraph": "晉人問陳之罪，對曰：“昔虞閼父爲周陶正，以服事我先王。",
                    "zhushu": "閼父，舜之後。當周之興，閼父爲武王陶正。閼，於葛切。"
                },
                {
                    "paragraph": "我先王頼其利器用也，與其神明之後也，",
                    "zhushu": "舜聖，故謂之神明。"
                },
                {
                    "paragraph": "庸以元女大姫配胡公，",
                    "zhushu": "庸，用也。元女，武王之長女。胡公，閼父之子滿也。大，音秦。“配”，亦作“妃”，音配。長，丁丈切。"
                },
                {
                    "paragraph": "而封諸陳，以備三恪。",
                    "zhushu": "周得天下，封夏、殷二王後，又封舜後，謂之恪。并二王後爲三國。其禮轉降，示敬而已，故曰三恪。恪，苦洛切。"
                },
                {
                    "paragraph": "則我周之自出，至于今是頼。",
                    "zhushu": "言陳，周之甥，至今頼周德。"
                },
                {
                    "paragraph": "桓公之亂，蔡人欲立其出，",
                    "zhushu": "陳桓公鮑卒，於是陳亂。事在魯桓五年。蔡出，桓公之子厲公也。"
                },
                {
                    "paragraph": "我先君莊公奉五父而立之，",
                    "zhushu": "五父佗，桓公弟，殺大子免而代之。鄭莊公因就定其位。佗，徒河切。"
                },
                {
                    "paragraph": "蔡人殺之。",
                    "zhushu": "欲立其出故。"
                },
                {
                    "paragraph": "我又與蔡人奉戴厲公。",
                    "zhushu": "奉戴，猶奉事。"
                },
                {
                    "paragraph": "至於莊、宣，皆我之自立。",
                    "zhushu": "陳莊公、宣公，皆厲公子。"
                },
                {
                    "paragraph": "夏氏之亂，成公播蕩，又我之自入，君所知也。",
                    "zhushu": "播蕩，流移失所。宣十一年，陳夏徴舒弑靈公。靈公之子成公奔晉，自晉因鄭而入也。夏，戸雅切。播，𥙷賀切。"
                },
                {
                    "paragraph": "今陳忘周之大德，蔑我大惠，棄我姻親，介恃楚衆，以馮陵我敝邑，不可億逞，",
                    "zhushu": "億，度也。逞，盡也。介，音戒。馮，皮冰切。億，於力切。逞，勑景切。度，待洛切。"
                },
                {
                    "paragraph": "我是以有往年之告。",
                    "zhushu": "謂鄭伯稽首告晉，請伐陳。"
                },
                {
                    "paragraph": "未獲成命，",
                    "zhushu": "未得伐陳命。"
                },
                {
                    "paragraph": "則有我東門之役。",
                    "zhushu": "前年，陳從楚伐鄭東門。"
                },
                {
                    "paragraph": "當陳隧者，井堙木刋。敝邑大懼不競，而恥大姬。",
                    "zhushu": "上辱大姬之靈。"
                },
                {
                    "paragraph": "天誘其𠂻，啓敝邑心。",
                    "zhushu": "啓，開也。開道其心，故得勝□，音忠。道，音導。"
                },
                {
                    "paragraph": "陳知其罪，授手于我。用敢獻功。”晉人曰：“何故侵小？”對曰：“先王之命，唯罪所在，各致其辟。",
                    "zhushu": "辟，誅也。辟，婢亦切。"
                },
                {
                    "paragraph": "且昔天子之地一圻，",
                    "zhushu": "方千里。圻，音祈。"
                },
                {
                    "paragraph": "列國一同，",
                    "zhushu": "方百里。"
                },
                {
                    "paragraph": "自是以裵。",
                    "zhushu": "衰差降。衰，初危切。"
                },
                {
                    "paragraph": "今大國多數圻矣。若無侵小，何以至焉？”晉人曰：“何故戎服？”對曰：“我先君武、莊爲平、桓卿士。",
                    "zhushu": "鄭武公、莊公爲周乎王。桓王卿士。數，色主切。下數甲兵、數疆潦各并注同。"
                },
                {
                    "paragraph": "城濮之役，文公布命曰：“各復舊職。”",
                    "zhushu": "晉文公。濮，音卜。"
                },
                {
                    "paragraph": "命我文公戎服輔王，以授楚捷，不敢廢王命故也。”",
                    "zhushu": "城濮在僖二十八年。"
                },
                {
                    "paragraph": "士莊伯不能詰，",
                    "zhushu": "士莊伯，士弱也。詰，起吉切。"
                },
                {
                    "paragraph": "復於趙文子。文子曰：“其辭順，犯順不祥。”乃受之。",
                    "zhushu": ""
                },
                {
                    "paragraph": "冬十月，子展相鄭伯如晉，拜陳之功。",
                    "zhushu": "謝晉受其功。相，息亮切。"
                },
                {
                    "paragraph": "子西復伐陳，陳及鄭平。",
                    "zhushu": "前雖入陳，服之而已，故更伐以結成。"
                },
                {
                    "paragraph": "仲尼曰：“志有之：",
                    "zhushu": "志，古書。"
                },
                {
                    "paragraph": "“言以足志，文以足言。”",
                    "zhushu": "足，猶成也。足，將住切，又如字。"
                },
                {
                    "paragraph": "不言，誰知其志？言之無文，行而不逺。",
                    "zhushu": "雖得行，猶不能及逺。"
                },
                {
                    "paragraph": "晉爲伯，鄭入陳，非文辭不爲功。愼辭哉！”",
                    "zhushu": "樞機之發，榮辱之主。”"
                },
                {
                    "paragraph": "○楚蔿掩爲司馬，",
                    "zhushu": "蔿子馮之子。"
                },
                {
                    "paragraph": "子木使庀賦，",
                    "zhushu": "庀，治。庀，音秘。"
                },
                {
                    "paragraph": "數甲兵。",
                    "zhushu": "閱數之。"
                },
                {
                    "paragraph": "甲午，蔿掩書土田，",
                    "zhushu": "書土地之所冝。"
                },
                {
                    "paragraph": "度山林，",
                    "zhushu": "度量山林之材。以共國用。度，待洛切，下同。共，音恭。"
                },
                {
                    "paragraph": "鳩藪澤，",
                    "zhushu": "鳩，聚也。聚成藪澤，使民不得焚燎壞之，欲以備田獵之處。藪，素口切。燎，力召切。處，昌慮切。"
                },
                {
                    "paragraph": "辨京陵，",
                    "zhushu": "辨，别也。絶髙曰京，大阜曰陵。别之以爲冢墓之地。别，彼列切。"
                },
                {
                    "paragraph": "表淳鹵，",
                    "zhushu": "淳鹵，埆薄之地。表異，輕其賦稅。淳，音純。鹵，音魯。說文云：鹵，西方鹹也。埆，音學。"
                },
                {
                    "paragraph": "數疆潦，",
                    "zhushu": "疆界有流潦者，計數減其租入。彊，居良切。賈，其兩切。潦，音老。"
                },
                {
                    "paragraph": "規偃豬，",
                    "zhushu": "偃豬，下濕之地。規度其受水多少。偃，於建切，又如字。豬，陟魚切。尚書傳云：停水曰豬。"
                },
                {
                    "paragraph": "町原防，",
                    "zhushu": "廣平曰原。防，隄也。隄防間地，不得方正如井田，别爲小頃町。町，徒頂切。隄，丁𠔃切。頂，苦頴切。"
                },
                {
                    "paragraph": "牧隰臯，",
                    "zhushu": "隰臯，水厓下濕，爲芻牧之地。牧，州牧之牧。"
                },
                {
                    "paragraph": "井衍沃，",
                    "zhushu": "衍沃，平美之地，則如周禮制以爲井田。六尺爲歩，歩百爲𠭇，𠭇百爲夫，九夫爲井。衍，以善切。衍沃，下平曰衍，有流田沃。"
                },
                {
                    "paragraph": "量入脩賦，",
                    "zhushu": "量九土之所入，而治理其賦稅。量，音良，又音亮。"
                },
                {
                    "paragraph": "賦車籍馬，",
                    "zhushu": "籍，䟽其毛色、歳齒，以備軍用。"
                },
                {
                    "paragraph": "賦車兵、",
                    "zhushu": "車兵，甲士。"
                },
                {
                    "paragraph": "徒兵、",
                    "zhushu": "歩卒。卒，子忽切。"
                },
                {
                    "paragraph": "甲楯之數。",
                    "zhushu": "使器杖有常數。楯，食準切，又音尹。杖，直亮切。"
                },
                {
                    "paragraph": "旣成，以授子木，禮也。",
                    "zhushu": "得治國之禮。傳言楚之所以興。"
                },
                {
                    "paragraph": "○十二月，呉子諸樊伐楚，以報舟師之役。",
                    "zhushu": "舟師在二十四年也。"
                },
                {
                    "paragraph": "門于巢。",
                    "zhushu": "攻巢門。"
                },
                {
                    "paragraph": "巢牛臣曰：“呉王勇而輕，若啓之，將親門。",
                    "zhushu": "啓，開門。輕，遣政切。"
                },
                {
                    "paragraph": "我獲射之，必殪。",
                    "zhushu": "殪，死也。射，食亦切。殪，於計切。"
                },
                {
                    "paragraph": "是君也死，疆其少安。”從之。呉子門焉，牛臣隱於短牆以射之，卒。",
                    "zhushu": "疆，居良切。"
                },
                {
                    "paragraph": "○楚子以滅舒鳩賞子木，辭曰：“先大夫蔿子之功也。”以與蔿掩。",
                    "zhushu": "往年楚子將伐舒鳩，蔿子馮請退師以須其叛，楚子從之，卒獲舒鳩。故子木辭賞，以與其子。"
                },
                {
                    "paragraph": "○晉程鄭卒，子産始知然明，",
                    "zhushu": "前年然明謂程鄭將死，今如其言，故知之。"
                },
                {
                    "paragraph": "問爲政焉。對曰：“視民如子。見不仁者誅之，如鷹鸇之逐鳥雀也。”子産喜，以語子大叔，且曰：“他日吾見蔑之面而已，",
                    "zhushu": "蔑，然明名。鷹，於陵切。徐，居延切。語，魚據切。"
                },
                {
                    "paragraph": "今吾見其心矣。”",
                    "zhushu": ""
                },
                {
                    "paragraph": "子大叔問政於子産。子産曰：“政如農功，日夜思之，思其始而成其終，朝夕而行之。行無越思，",
                    "zhushu": "思而後行。朝夕，如字。"
                },
                {
                    "paragraph": "如農之有畔，",
                    "zhushu": "言有次。"
                },
                {
                    "paragraph": "其過鮮矣。”○",
                    "zhushu": ""
                },
                {
                    "paragraph": "衛獻公自夷儀使與寗喜言，",
                    "zhushu": "求復國也。"
                },
                {
                    "paragraph": "寗喜許之。大叔文子聞之，",
                    "zhushu": "大叔，儀也。"
                },
                {
                    "paragraph": "曰：“烏乎！詩所謂“我躬不說，皇恤我後”者，寗子可謂不恤其後矣。",
                    "zhushu": "皇，暇也。詩小雅。言今我不能自容說，何暇念其後乎？謂寗子必身受禍，不得恤其後也。說，音恱。詩作“閱”，容也。"
                },
                {
                    "paragraph": "將可乎哉？”殆必不可。君子之行，思其終也，",
                    "zhushu": "思使終可成。"
                },
                {
                    "paragraph": "思其復也。",
                    "zhushu": "思其可復行。"
                },
                {
                    "paragraph": "書曰：“愼始而敬終，終以不困。”",
                    "zhushu": "逸書。"
                },
                {
                    "paragraph": "詩曰：“夙夜匪懈，以事一人。”",
                    "zhushu": "一人，以喻君。懈，佳賣切。"
                },
                {
                    "paragraph": "今寗子視君不如弈棋，",
                    "zhushu": "弈，圍棋也。弈，音亦。棋，音其。"
                },
                {
                    "paragraph": "其何以免乎？弈者舉棋不定，不勝其耦，而況置君而弗定乎？必不免矣。九丗之卿族，一舉而滅之，可哀也哉！”",
                    "zhushu": "寗氏出自衛武公，及喜九丗也。"
                }
            ]
        },
        {
            "name": "襄公五第十八",
            "paragraphs": [
                {
                    "paragraph": "襄公五第十八",
                    "zhushu": "",
                    "type": 1
                },
                {
                    "paragraph": "傳會于夷儀之歳，齊人城郟。",
                    "zhushu": "在二十四年。不直言㑹夷儀者，别二十五年夷儀㑹傳。此傳夲爲後年修成，當續前卷二十五年之傳後，簡編爛脫，後人傳寫因以在此耳。郟，古洽切。别，彼列切。"
                },
                {
                    "paragraph": "其五月，秦、晉爲成。晉韓起如秦涖盟，秦伯車如晉涖盟。",
                    "zhushu": "伯車，秦伯之弟鍼也。涖，音利，又音𩔖。車，音居。鍼，其廉切。"
                },
                {
                    "paragraph": "成而不結。",
                    "zhushu": "不結固也。傳爲後年修成起夲，當繼前年之末，而特跣此者，傳寫失之。爲，于僞切。跳，直彫切。傳，直專切，一本作“轉”。",
                    "type": 2
                },
                {
                    "paragraph": "經二十有六年，春，王二月辛卯，衛寗喜弑其君剽。",
                    "zhushu": "剽，匹妙切。"
                },
                {
                    "paragraph": "○衛孫林父入于戚以叛。",
                    "zhushu": "衎雖未居位，林父專邑背國，猶爲叛也。背，音佩。"
                },
                {
                    "paragraph": "○甲午，衛侯衎復歸于衛。",
                    "zhushu": "復其位曰復歸。名與不名，傳無義例。"
                },
                {
                    "paragraph": "○夏，晉侯使荀呉來聘。",
                    "zhushu": "具荀偃子。"
                },
                {
                    "paragraph": "○公㑹晉人、鄭良霄、宋人、曹人于澶淵。",
                    "zhushu": "卿㑹公侯皆應貶，方責宋向戌後期，故書良霄以駮之。若皆稱人，則嫌向戌直以㑹公貶之。澶，市延切。駮，邦角切。"
                },
                {
                    "paragraph": "○秋，宋公殺其丗子痤。",
                    "zhushu": "稱君以殺，惡其父子相殘害。瘞，才禾切。惡，烏路切。"
                },
                {
                    "paragraph": "○晉人執衛寗喜。○八月壬午，許男寗卒于楚。",
                    "zhushu": "未同盟而赴以名。"
                },
                {
                    "paragraph": "○冬，楚子、蔡侯、陳侯伐鄭。○葬許靈公。",
                    "zhushu": "",
                    "type": 2
                },
                {
                    "paragraph": "傳二十六年，春，秦伯之弟鍼如晉脩成，",
                    "zhushu": "脩㑹夷儀歳之成。"
                },
                {
                    "paragraph": "叔向命召行人子貟。",
                    "zhushu": "欲使荅秦命。貟，音云。"
                },
                {
                    "paragraph": "行人子朱曰：“朱也當御。”",
                    "zhushu": "御，進也。言次當行。"
                },
                {
                    "paragraph": "三云，叔向不應。子朱怒曰：“班爵同，",
                    "zhushu": "同爲大夫。應，應對之應。"
                },
                {
                    "paragraph": "何以黜朱於朝？”",
                    "zhushu": "黜，退也。"
                },
                {
                    "paragraph": "撫劒從之。",
                    "zhushu": "從叔向也。"
                },
                {
                    "paragraph": "叔向曰：“秦、晉不和乆矣。今日之事，幸而集，",
                    "zhushu": "集，成。"
                },
                {
                    "paragraph": "晉國頼之。不集，三軍暴骨。子貟道二國之言無私，子常易之。姦以事君者，吾所能御也。”拂衣從之。",
                    "zhushu": "拂衣，褰裳也。暴，蒲卜切；徐，扶沃切。道，音導。御，魚吕切。拂，芳弗切。蹇，起䖍切；本或作騫，音雖同，非也。說文云：褰，袴也。"
                },
                {
                    "paragraph": "人救之。平公曰：“晉其庶乎！",
                    "zhushu": "庶幾於治。治，直吏切。"
                },
                {
                    "paragraph": "吾臣之所爭者大。”師曠曰：“公室懼卑。臣不心競而力爭，",
                    "zhushu": "謂二子不心競爲忠而撫劒拂衣。爭，爭𨷵之爭。"
                },
                {
                    "paragraph": "不務德而爭善，",
                    "zhushu": "爭，謂所行爲善。"
                },
                {
                    "paragraph": "私欲已侈，能無卑乎？”",
                    "zhushu": "私欲侈，則公義廢。侈，昌氏切，又尺氏切。"
                },
                {
                    "paragraph": "○衛獻公使子鮮爲復，",
                    "zhushu": "使，爲己求反國。鮮，音仙。爲，下僞切。"
                },
                {
                    "paragraph": "辭。",
                    "zhushu": "辭不能。"
                },
                {
                    "paragraph": "敬姒強命之。",
                    "zhushu": "敬姒，獻公及子鮮之母。姒，音似。強，其丈切。"
                },
                {
                    "paragraph": "對曰：“君無信，臣懼不免。”敬姒曰：“雖然，以吾故也。”許諾。初，獻公使與寗喜言，",
                    "zhushu": "言復國。"
                },
                {
                    "paragraph": "寗喜曰：“必子鮮在，不然，必敗。”",
                    "zhushu": "子鮮賢，國人信之，必欲使在其間，"
                },
                {
                    "paragraph": "故公使子鮮。子鮮不獲命於敬姒，",
                    "zhushu": "不得止命。"
                },
                {
                    "paragraph": "以公命與寗喜言曰：“苟反，政由寗氏，祭則寡人。”寗喜告蘧伯玉，伯玉曰：“瑗不得聞君之出，敢聞其入？”",
                    "zhushu": "十四年，孫氏欲逐獻公，瑗走，從近關出。蘧，其居切。瑗，于眷切，又于萬切。"
                },
                {
                    "paragraph": "遂行，從近關出。告右宰榖，",
                    "zhushu": "衛大夫。"
                },
                {
                    "paragraph": "右宰榖曰：“不可。獲罪於兩君，",
                    "zhushu": "前出獻公，今弑剽。弑，申志切。"
                },
                {
                    "paragraph": "天下誰畜之？”",
                    "zhushu": "畜，猶容也。畜，許六切，又勑六切。"
                },
                {
                    "paragraph": "悼子曰：“吾受命於先人，不可以貳。”",
                    "zhushu": "悼子，寗喜也。受命在二十年。"
                },
                {
                    "paragraph": "榖曰：“我請使焉而觀之。”",
                    "zhushu": "觀知可還否。使，所吏切。還，音旋。"
                },
                {
                    "paragraph": "遂見公於夷儀。反，曰：“君淹恤在外十二年矣，",
                    "zhushu": "淹，乆也。見，賢遍切，又如字。淹，於廉切。徐，於嚴切。"
                },
                {
                    "paragraph": "而無憂色，亦無寛言，猶夫人也。",
                    "zhushu": "言其爲人猶如故。夫，音扶。"
                },
                {
                    "paragraph": "若不已，死無日矣。”",
                    "zhushu": "已，止也。"
                },
                {
                    "paragraph": "悼子曰：“子鮮在。”右宰榖曰：“子鮮在，何益？多而能亡，於我何爲？”",
                    "zhushu": "言子鮮爲義多，不過亡出。"
                },
                {
                    "paragraph": "悼子曰：“雖然，弗可以已。”孫文子在戚，孫嘉聘於齊，孫襄居守。",
                    "zhushu": "二子，孫文子之子。守，手又切。"
                },
                {
                    "paragraph": "二月庚寅，寗喜、右宰榖伐孫氏，不克。伯國傷。",
                    "zhushu": "伯國，孫襄也。父兄皆不在，故乗弱攻之。"
                },
                {
                    "paragraph": "寗子出舎於郊。",
                    "zhushu": "欲奔。"
                },
                {
                    "paragraph": "伯國死，孫氏夜哭。國人召寗子，寗子復攻孫氏，克之。辛卯，殺子叔及大子角。",
                    "zhushu": "子叔，衛侯剽。言子叔，剽無謚故。復，扶又切。下復愬”同。"
                },
                {
                    "paragraph": "書曰：“寗喜弑其君剽。”言罪之在寗氏也。",
                    "zhushu": "嫌受父命納舊君無罪，故發之。"
                },
                {
                    "paragraph": "孫林父以戚如晉。",
                    "zhushu": "以邑屬晉。"
                },
                {
                    "paragraph": "書曰：“入于戚以叛。”罪孫氏也。臣之禄，君實有之。義則進，否則奉身而退。專禄以周旋，戮也。",
                    "zhushu": "林父事剽而衎入，義可以退，唯以專邑自隨爲罪，故傳發之。"
                },
                {
                    "paragraph": "甲午，衛侯入。書曰：“復歸。”國納之也。",
                    "zhushu": "本晉納之夷儀，今從夷儀入國，嫌若晉所納，故發國納之例，言國之所納，而復其位。"
                },
                {
                    "paragraph": "大夫逆於竟者，執其手而與之言。道逆者，自車揖之；逆於門者，頷之而已。",
                    "zhushu": "頷，摇其頭。言衎驕心易生。竟，音境。頷，戸感切。易，以䜴切。"
                },
                {
                    "paragraph": "公至，使讓大叔文子曰：“寡人淹恤在外，二三子皆使寡人朝夕聞衛國之言，",
                    "zhushu": "二三子，諸大夫。大，音泰。朝，如字。"
                },
                {
                    "paragraph": "吾子獨不在寡人。",
                    "zhushu": "在，存問之。公聞文子荅寗喜之言，故忿之。"
                },
                {
                    "paragraph": "古人有言曰：“非所怨，勿怨。”寡人怨矣。”",
                    "zhushu": "所怨在親親。"
                },
                {
                    "paragraph": "對曰：“臣知罪矣。臣不佞，不能負覊絏以從扞牧圉，臣之罪一也。有出者，有居者，",
                    "zhushu": "出，謂衎，居，謂剽也。覊，居冝切。絏，息列切。扞，戸幹切。圉，魚呂切。"
                },
                {
                    "paragraph": "臣不能貳，通外内之言以事君，臣之罪二也。有二罪，敢忘其死？”乃行，從近䦕出。公使止之。",
                    "zhushu": "傳言衛侯不能安和大臣。"
                },
                {
                    "paragraph": "○衛人侵戚東鄙，",
                    "zhushu": "以林父叛故。"
                },
                {
                    "paragraph": "孫氏愬于晉，晉戍茅氏。",
                    "zhushu": "茅氏，戚東鄙。忍，悉路切。下同。"
                },
                {
                    "paragraph": "殖綽伐茅氏，殺晉戍三百人。",
                    "zhushu": "殖綽，齊人，今來在衛。"
                },
                {
                    "paragraph": "孫蒯追之，弗敢擊。文子曰：“厲之不如。”",
                    "zhushu": "厲，惡鬼也。"
                },
                {
                    "paragraph": "遂從衛師，敗之，圉",
                    "zhushu": "蒯感父言，更還逐殖綽。圉，衛地。"
                },
                {
                    "paragraph": "雍鉏，獲殖綽。",
                    "zhushu": "雍鉏，孫氏臣。"
                },
                {
                    "paragraph": "復愬于晉。",
                    "zhushu": "爲下晉討衛張本。"
                },
                {
                    "paragraph": "○鄭伯賞入陳之功。",
                    "zhushu": "入陳在前年。"
                },
                {
                    "paragraph": "三月甲寅朔，享子展，賜之先路三命之服，",
                    "zhushu": "先路、次路，皆王所賜車之揔名，蓋請之於王。路，本亦作輅，音路。"
                },
                {
                    "paragraph": "先八邑。",
                    "zhushu": "以路及命服爲邑先。八邑，三十二井。先，徐，悉薦切。下同。或如字。"
                },
                {
                    "paragraph": "賜子産次路、再命之服，先六邑。子産辭邑，曰：“自上以下，隆殺以兩，禮也。臣之位在四，",
                    "zhushu": "上卿子展，次卿子西。十一年，良霄見經。十九年，乃立子産爲卿，故位在四。殺，所界切。見，賢遍切。"
                },
                {
                    "paragraph": "且子展之功也。臣不敢及賞禮，請辭邑。”",
                    "zhushu": "賞禮，以禮見賞，謂六邑也。"
                },
                {
                    "paragraph": "公固子之，乃受三邑。",
                    "zhushu": "位次當受二邑，以公固與之，故受三邑。"
                },
                {
                    "paragraph": "公孫揮曰：“子産其將知政矣，",
                    "zhushu": "知國政，"
                },
                {
                    "paragraph": "讓不失禮。”○晉人爲孫氏故，召諸侯，將以討衛也。夏，中行穆子來聘，召公也。",
                    "zhushu": "召公爲澶淵㑹。爲，于僞切。"
                },
                {
                    "paragraph": "○楚子、秦人侵呉，及雩婁，聞呉有備而還。",
                    "zhushu": "雩婁縣，今長安豊郡。雩，音于，徐，況于切。如淳同。韋昭音虚，或一呼切。婁，如字；徐，力俱切。如淳音樓。"
                },
                {
                    "paragraph": "遂侵鄭。五月，至于城麇。鄭皇頡戍之，",
                    "zhushu": "皇頡，鄭大夫，守城麇之邑。䴢，九倫切。頡，戸結切。"
                },
                {
                    "paragraph": "出與楚師戰，敗。穿封戊囚皇頡，公子圍與之爭之，",
                    "zhushu": "公子圍，共王子，靈王也。戍，音恤。"
                },
                {
                    "paragraph": "正於伯州犂。",
                    "zhushu": "正曲直也。"
                },
                {
                    "paragraph": "伯州犂曰：“請問於囚。”乃立囚。伯州犂曰：“所爭，君子也，其何不知？”",
                    "zhushu": "言王子圍及穿封戍皆非細人，易别識也。易，以䜴切。别，彼列切。"
                },
                {
                    "paragraph": "上其手，曰：“夫子爲王子圍，寡君之貴介弟也。",
                    "zhushu": "介，大也。上，時掌切。下同。介，音界。"
                },
                {
                    "paragraph": "下其手，曰：“此子爲穿封戍，方城外之縣尹也。誰獲子？”",
                    "zhushu": "上下手以道囚意。道，音導。"
                },
                {
                    "paragraph": "囚曰：“頡遇王子，弱焉。”",
                    "zhushu": "弱，敗也。言爲王子所得。"
                },
                {
                    "paragraph": "戍怒，抽戈逐王子圍，弗及。楚人以皇頡歸。印董父與皇頡戍城麇，",
                    "zhushu": "印堇父，鄭大夫。抽，勑留切。印，一刃切。堇，音謹。"
                },
                {
                    "paragraph": "楚人囚之，以獻於秦。鄭人取貨於印氏以請之。子大叔爲令正，",
                    "zhushu": "主作辭令之正。"
                },
                {
                    "paragraph": "以爲請。子産曰：“不獲。",
                    "zhushu": "謂大叔辭以貨請堇父，必不得。爲，于僞切，又如字。"
                },
                {
                    "paragraph": "受楚之功，而取貨於鄭，不可謂國。秦不其然。",
                    "zhushu": "受楚獻功，大名也；以貨免之，小利。故謂秦不爾。"
                },
                {
                    "paragraph": "若曰：“拜君之勤鄭國，微君之惠，楚師其猶在敝邑之城下。”其可。”",
                    "zhushu": "辭如此，堇父可得。"
                },
                {
                    "paragraph": "弗從，遂行。秦人不予。更幣，從子産，而後獲之。",
                    "zhushu": "更遣使執幣，用子産辭，乃得堇父。傳稱子産之善。使，所吏切。"
                },
                {
                    "paragraph": "○六月，公㑹晉趙武、宋向戍、鄭良霄、曹人于澶淵，以討衛，疆戚田。",
                    "zhushu": "正戚之封疆。疆，居良切。"
                },
                {
                    "paragraph": "取衛西鄙懿氏六十以與孫氏。",
                    "zhushu": "戚城西北五十里有懿城，因姓以名城。取田六十井也。"
                },
                {
                    "paragraph": "趙武不書，尊公也。",
                    "zhushu": "罪武會公侯。"
                },
                {
                    "paragraph": "向戌不書，後也。",
                    "zhushu": "後會期。"
                },
                {
                    "paragraph": "鄭先宋，不失所也。",
                    "zhushu": "如其至。"
                },
                {
                    "paragraph": "於是衛侯會之。",
                    "zhushu": "晉將執之，不得與㑹，故不書。與，音預。"
                },
                {
                    "paragraph": "晉人執寗喜、北宮遺，使女齊以先歸。",
                    "zhushu": "討其弑君伐孫氏也。遺，比宫括之子。女齊，司馬。侯歸晉而後告諸侯，故經書在秋。女，音汝。"
                },
                {
                    "paragraph": "衛侯如晉，晉人執而囚之於士弱氏。",
                    "zhushu": "士弱，晉主獄大夫。"
                },
                {
                    "paragraph": "秋七月，齊侯、鄭伯爲衛侯故如晉，",
                    "zhushu": "欲共請之。爲，于僞切。下“爲臣”，注“爲林父”，“爲臣”皆同。"
                },
                {
                    "paragraph": "晉侯兼享之。晉侯賦嘉樂。",
                    "zhushu": "嘉樂，詩大雅。取其“嘉樂君子，顯顯令徳。冝民冝人，受禄于夫。”嘉，戸嫁切。注同。"
                },
                {
                    "paragraph": "國景子相齊侯，",
                    "zhushu": "景子，國弱。相，息亮切。下同。"
                },
                {
                    "paragraph": "賦蓼蕭。",
                    "zhushu": "蓼蕭，詩小雅。言大平澤及遠，若露之在蕭，以喻晉君恩澤及諸侯。蓼，音六。大，音泰。"
                },
                {
                    "paragraph": "子展相鄭伯，賦緇衣。",
                    "zhushu": "緇衣，詩鄭風。義取“適子之館𠔃，還于授子之粲𠔃”，言不敢違逺於晉。緇，側其切。粲，七且切。遠，子萬切。"
                },
                {
                    "paragraph": "叔向命晉侯拜二君，曰：“寡君敢拜齊君之安我先君之宗祧也，敢拜鄭君之不貳也。”",
                    "zhushu": "蓼蕭、緇衣二詩，所趣各不同，故拜二君辭異。祧，他彫切。"
                },
                {
                    "paragraph": "國子使晏平仲私於叔向，",
                    "zhushu": "私與叔向語。"
                },
                {
                    "paragraph": "曰：“晉君宣其明徳於諸侯，恤其患而𥙷其闕，正其違而治其煩，所以爲盟主也。今爲臣執君，若之何？”",
                    "zhushu": "謂晉爲林父執衛侯。"
                },
                {
                    "paragraph": "叔向告趙文子，文子以告晉侯。晉侯言衛侯之罪，使叔向告二君。",
                    "zhushu": "言自以殺晉戍三百人爲罪，不以林父故。"
                },
                {
                    "paragraph": "國子賦“轡之柔矣”，",
                    "zhushu": "逸詩，見周書。義取寛政以安諸侯，若柔轡之御剛馬。見，賢遍切。"
                },
                {
                    "paragraph": "子展賦“將仲子𠔃”，",
                    "zhushu": "將仲子，詩鄭風。義取衆言可畏。衛侯雖别有罪，而衆人猶謂晉爲臣執君。將，七羊切。夲亦無“𠔃”字。此依詩序。"
                },
                {
                    "paragraph": "晉侯乃許歸衛侯。",
                    "zhushu": ""
                },
                {
                    "paragraph": "叔向曰：“鄭七穆，罕氏其後亡者也。子展儉而壹。”",
                    "zhushu": "子展，鄭子罕之子，居身儉而用心壹。鄭穆公十一子，子然二、子孔三族已亡，子羽不爲卿，故唯言七穆。鄭七穆，謂子展公孫舎之，罕氏也；子西公孫夏，駟氏也；子産公孫僑，國氏也；伯有良霄，良氏也；子大叔游吉，游氏也；子石公孫叚，豐氏也；伯石印叚，印氏也。穆公十一子，謂子良，公子去疾也；子罕，公子喜也；子駟，公子騑也；國，公子發也；子孔，公子嘉也；子游，公子偃也；子豐也；子印也；子羽也；子然也；士，子孔也。子然二子孔已亡，子羽不爲卿，故止七也。"
                },
                {
                    "paragraph": "○初，宋芮司徒生女子，",
                    "zhushu": "芮司徒，宋大夫。芮，如銳切。"
                },
                {
                    "paragraph": "赤而毛，棄諸堤下。共姫之妾取以入，",
                    "zhushu": "共姬，宋伯姬也。堤，亦作隄。徐丁𠔃切。沈直𠔃切。共，音恭。"
                },
                {
                    "paragraph": "名之曰棄。長而美。平公入夕，",
                    "zhushu": "平公，共姬子也。長，丁丈切。"
                },
                {
                    "paragraph": "共姫與之食。公見棄也而視之。□",
                    "zhushu": "尤甚也。"
                },
                {
                    "paragraph": "姬納諸御，嬖，生佐，",
                    "zhushu": "佐，元公。"
                },
                {
                    "paragraph": "惡而婉。",
                    "zhushu": "佐貌惡而心順。婉，於阮切。"
                },
                {
                    "paragraph": "大子痤美而很，",
                    "zhushu": "貌美而心很戾。很，胡懇切。"
                },
                {
                    "paragraph": "合左師畏而惡之。",
                    "zhushu": "合左師，向戌。惡，烏路切。下皆同。"
                },
                {
                    "paragraph": "寺人惠牆伊戾爲大子内師而無寵。",
                    "zhushu": "恵牆，氏；伊戾，名。牆，或作廧，音牆。戾，力計切。"
                },
                {
                    "paragraph": "秋，楚客聘於晉，過宋。",
                    "zhushu": "上已有“秋”，復發傳者，中間有“𥘉”，不言秋，則嫌楚客過在他年。復，扶又切。"
                },
                {
                    "paragraph": "大子知之，請野享之。公使往，伊戾請從之。公曰：“夫不惡女乎？”",
                    "zhushu": "夫，謂大子也。夫，音扶。注同。女，音汝。"
                },
                {
                    "paragraph": "對曰：“小人之事君子也，惡之不敢逺，好之不敢近。敬以待命，敢有貳心乎？縱有共其外，莫共其内。",
                    "zhushu": "伊戾爲大子内師，不行，恐内侍廢。遠，遠，于萬切。好，呼報切。近，附近之近。共，音恭，本又作“供”。"
                },
                {
                    "paragraph": "臣請往也。”遣之。至，則欿，用牲，加書，徴之，",
                    "zhushu": "詐作盟處於大子反，徴，驗也。欿，口感切。處，昌慮切。"
                },
                {
                    "paragraph": "而騁告公，",
                    "zhushu": "騁，馳也。騁，勑景切。"
                },
                {
                    "paragraph": "曰：“大子將爲亂，旣與楚客盟矣。”公曰：“爲我子，又何求？”對曰：“欲速。”",
                    "zhushu": "言欲速得公位。"
                },
                {
                    "paragraph": "公使視之，則信有焉。",
                    "zhushu": "有盟徴焉。"
                },
                {
                    "paragraph": "問諸夫人與左師，",
                    "zhushu": "夫人，佐母棄也。"
                },
                {
                    "paragraph": "則皆曰：“固聞之。”公囚大子。大子曰：“唯佐也能免我。”",
                    "zhushu": "以其婉也，"
                },
                {
                    "paragraph": "召而使請，曰：“日中不來，吾知死矣。”左師聞之，聒而與之語。",
                    "zhushu": "聒，讙也。欲使佐失期。聒，古活切。讙，呼端切。"
                },
                {
                    "paragraph": "過期，乃縊而死。佐爲大子。公徐聞其無罪也，乃亨伊戾。",
                    "zhushu": ""
                },
                {
                    "paragraph": "左師見夫人之歩馬者，",
                    "zhushu": "歩馬，習馬。縊，一賜切。亨，普彭切。"
                },
                {
                    "paragraph": "問之，對曰：“君夫人氏也。”左師曰：“誰爲君夫人？余胡弗知？”圉人歸，以告夫人。夫人使饋之錦與馬，先之以玉，",
                    "zhushu": "以玉爲錦馬之先。饋，其位切。先，悉薦切，又如字。"
                },
                {
                    "paragraph": "曰：“君之妾棄使某獻。”左師改命曰“君夫人”，而後再拜稽首受之。",
                    "zhushu": "左師令使者改命也。傳言宋公闇，左師䛕大子，所以無罪而死。令，力呈切。使，所吏切。下“通使”同。䛕，羊朱切。"
                },
                {
                    "paragraph": "○ 鄭伯歸自晉，",
                    "zhushu": "請衛侯歸。"
                },
                {
                    "paragraph": "使子西如晉聘，辭曰：“寡君來煩執事，懼不免於戾，",
                    "zhushu": "言自懼失敬於大國而得罪。"
                },
                {
                    "paragraph": "使夏謝不敏。”",
                    "zhushu": "夏，子西名。夏，戸雅切。"
                },
                {
                    "paragraph": "君子曰：“善事大國。”",
                    "zhushu": "將求於人，必先下之。”言鄭所以能自安。下，遐嫁切。"
                },
                {
                    "paragraph": "○初，楚伍參與蔡太師子朝友，其子伍舉與聲子相善也。",
                    "zhushu": "聲子，子朝之子。伍舉，子胥祖父椒舉也。朝，如字。"
                },
                {
                    "paragraph": "伍舉娶於王子牟。王子牟爲申公而亡，",
                    "zhushu": "獲罪出奔。娶，七住切。牟，亡侯切。爲，如字，舊于僞切。"
                },
                {
                    "paragraph": "楚人曰：“伍舉實送之。”伍舉奔鄭，將遂奔晉。聲子將如晉，遇之於鄭郊，班荆相與食，而言復故。",
                    "zhushu": "班，布也。布荆坐地共，議歸楚事。朋友世親。"
                },
                {
                    "paragraph": "聲子曰：“子行也，吾必復子。”",
                    "zhushu": ""
                },
                {
                    "paragraph": "及宋向戌將平晉、楚，",
                    "zhushu": "平在明年。"
                },
                {
                    "paragraph": "聲子通使於晉，",
                    "zhushu": "爲國通平事。爲，于僞切。"
                },
                {
                    "paragraph": "還如楚。令尹子木與之語，問晉故焉。",
                    "zhushu": "故，事。"
                },
                {
                    "paragraph": "且曰：“晉大夫與楚孰賢？”對曰：“晉卿不如楚，其大夫則賢，皆卿材也。如杞梓、皮革，自楚往也。",
                    "zhushu": "𣏌、梓，皆木名。𣏌，音起。梓，音子。"
                },
                {
                    "paragraph": "雖楚有材，晉實用之。”",
                    "zhushu": "言楚亡臣多在晉。"
                },
                {
                    "paragraph": "子木曰：“夫獨無族姻乎？”",
                    "zhushu": "夫，謂晉。"
                },
                {
                    "paragraph": "對曰：“雖有，而用楚材實多。歸生聞之，",
                    "zhushu": "歸生，聲子名。"
                },
                {
                    "paragraph": "善爲國者，賞不僭而刑不濫。賞僭則懼及淫人，刑濫則懼及善人。若不幸而過，寧僭無濫。與其失善，寧其利淫。無善人，則國從之。",
                    "zhushu": "從之亡也。僭，子念切。下皆同。濫，力暫切。"
                },
                {
                    "paragraph": "詩曰：“人之云亡，邦國殄瘁。”無善人之謂也。",
                    "zhushu": "詩大雅。殄，盡也。瘁，病也。殄，徒典切。瘁，在醉切。"
                },
                {
                    "paragraph": "故夏書曰：“與其殺不辜，寧失不經。”懼失善也。",
                    "zhushu": "逸書也。不經，不用常法。"
                },
                {
                    "paragraph": "商頌有之曰：“不僭不濫，不敢怠皇。命于下國，封建厥福。”",
                    "zhushu": "詩商頌。言殷湯賞不僭差，刑不濫溢，不敢怠解自寛暇，故能爲下國所命爲天子。解，佳賣切。"
                },
                {
                    "paragraph": "此湯所以獲天福也。古之治民者，勸賞而畏刑，",
                    "zhushu": "樂行賞而惲用刑，"
                },
                {
                    "paragraph": "恤民不倦。賞以春夏，刑以秋冬。",
                    "zhushu": "順天時。"
                },
                {
                    "paragraph": "是以將賞，爲之加膳，加膳則飫賜，",
                    "zhushu": "飫，饜也。酒食賜下，無不饜足，所謂加膳也。爲，干僞切。下爲之同。飫，於據切。饜，一夲亦作厭，於豔切。"
                },
                {
                    "paragraph": "此以知其勸賞也。將刑，爲之不舉，不舉則徹樂，",
                    "zhushu": "不舉盛饌。饌，士眷切。"
                },
                {
                    "paragraph": "此以知其畏刑也。夙興夜寐，朝夕臨政，此以知其恤民也。三者，禮之大節也。有禮無敗。今楚多淫刑，其大夫逃死於四方，而爲之謀主，以害楚國，不可救療，所謂不能也。",
                    "zhushu": "療，治也。所謂楚人不能用其材也。朝，如字。療，力召切。"
                },
                {
                    "paragraph": "子儀之亂，析公奔晉，",
                    "zhushu": "在文十四年。析，星歷切。"
                },
                {
                    "paragraph": "晉人寘諸戎車之殿，以爲謀主。",
                    "zhushu": "殿，後軍。寘，之䜴切。殿，多練切。"
                },
                {
                    "paragraph": "繞角之役，晉將遁矣，析公曰：“楚師輕窕，易震蕩也，若多鼔鈞聲，以夜軍之，",
                    "zhushu": "鈞同其聲。遁，徒困切。窕，勑堯切，又通甲切。易，以䜴切。鈞，音均。徐，居旬切。"
                },
                {
                    "paragraph": "楚師必遁。”晉人從之，楚師宵潰，晉遂侵蔡，襲沈，獲其君，敗申息之師於桑隧，獲申麗而還，",
                    "zhushu": "成六年，晉欒書救鄭，與楚師遇於繞角，楚師還。晉侵沈，獲沈子。八年，復侵楚，敗申、息，獲申麗。潰，户内切。隧，音遂。麗，力馳切。復，扶又切。"
                },
                {
                    "paragraph": "鄭於是不敢南面，楚失華夏，則析公之爲也。雍子之父兄譛雍子，君與大夫不善是也，",
                    "zhushu": "不是其曲直。夏，戸雅切。"
                },
                {
                    "paragraph": "雍子奔晉，晉人與之鄐，",
                    "zhushu": "鄐，晉邑。鄐，許六切；徐，超六切。"
                },
                {
                    "paragraph": "以爲謀主。彭城之役，晉楚遇於靡角之谷，",
                    "zhushu": "在成十八年。"
                },
                {
                    "paragraph": "晉將遁矣，雍子發命於軍曰：“歸老幼，反孤疾，二人役，歸一人，簡兵蒐乗，",
                    "zhushu": "簡，擇。蒐，閱。蒐，所留切。乗，繩證切。閱，音恱。"
                },
                {
                    "paragraph": "秣馬蓐食，師陳焚次，",
                    "zhushu": "次，舎也。焚舎，示必死。秣，音末。蓐，音辱。陳，直覲切。"
                },
                {
                    "paragraph": "明日將戰。”行歸者而逸楚囚，",
                    "zhushu": "欲使楚知之。"
                },
                {
                    "paragraph": "楚師宵潰，晉降彭城而歸諸宋，以魚石歸，",
                    "zhushu": "在元年。降，戸江切。"
                },
                {
                    "paragraph": "楚失東夷，子辛死之，則雍子之爲也。",
                    "zhushu": "楚東小國及陳，見楚不能救彭城，皆叛。五年，楚人討陳叛故，殺令尹子辛。"
                },
                {
                    "paragraph": "子反與子靈爭夏姫，",
                    "zhushu": "子靈，巫臣。"
                },
                {
                    "paragraph": "而雍害其事，",
                    "zhushu": "子反亦雍害巫臣，不使得取夏姬。雍，於勇切。"
                },
                {
                    "paragraph": "子靈奔晉，晉人與之邢，",
                    "zhushu": "邢，晉邑。邢，音刑。"
                },
                {
                    "paragraph": "以爲謀主，扞禦北狄，通呉於晉，敎呉叛楚，敎之乗車、射御、驅侵，使其子狐庸爲呉行人焉。呉於是伐巢、取駕、克𣗥、入州來，",
                    "zhushu": "駕、刺，皆楚邑。譙國鄼縣東北有𣗥亭。譙，在遥切。鄼，才多切，又子且切。或作賛。"
                },
                {
                    "paragraph": "楚罷於奔命，至今爲患，則子靈之爲也。",
                    "zhushu": "事見成七年。罷，音皮。見，賢遍切。"
                },
                {
                    "paragraph": "若敖之亂，伯賁之子賁皇奔晉，晉人與之苗，",
                    "zhushu": "若敖亂在宣四年。苗，晉邑。賁，扶云切，下同。"
                },
                {
                    "paragraph": "以爲謀主。鄢陵之役，",
                    "zhushu": "在成十六年。鄢，音偃。"
                },
                {
                    "paragraph": "楚晨壓晉軍而陳。晉將遁矣，苗賁皇曰：“楚師之良，在其中軍王族而已。",
                    "zhushu": "言楚之精卒唯在中軍。壓，夲，又作厭，於甲切；徐，於輒切。陳，直覲切，下成陳并住同。卒，子忽切。"
                },
                {
                    "paragraph": "若塞井夷竈，成陳以當之，",
                    "zhushu": "塞井夷竈以爲陳。"
                },
                {
                    "paragraph": "欒、范易行以誘之，",
                    "zhushu": "欒書時將中軍，范爕佐之。易行，謂簡易兵備，欲令楚貪已，不復顧二穆之兵。易，以䜴切，下“易成”同。賈音亦。行，戸郎切，下同。賈，音衡。令，力呈切，下同。復，扶又切，下“復任”同。"
                },
                {
                    "paragraph": "中行、二郤必克二穆，",
                    "zhushu": "郤錡時將上軍，中行偃佐之，郤至佐新軍。今此三人分良以攻二穆之兵。楚子重、子辛皆出穆王，故曰二穆。錡，魚綺切。"
                },
                {
                    "paragraph": "吾乃四萃於其王族，必大敗之。”",
                    "zhushu": "四萃，四面集攻之。萃，在醉切。"
                },
                {
                    "paragraph": "晉人從之，楚師大敗，王夷師𤏖，",
                    "zhushu": "夷，傷也。呉、楚之間謂火滅爲𤏖。𤏖，音尖。"
                },
                {
                    "paragraph": "子反死之。鄭叛呉興，楚失諸侯，則苗賁皇之爲也。”子木曰：“是皆然矣。”聲子曰：“今又有甚於此。椒舉娶於申公子牟，子牟得戾而亡，君大夫謂椒舉：“女實遣之。”懼而奔鄭，引領南望曰：“庶幾赦余。”亦弗圖也。",
                    "zhushu": "言楚亦不以爲意。娶，本又作“取”，七住切。女，音汝。"
                },
                {
                    "paragraph": "今在晉矣，晉人將與之縣，以比叔向。",
                    "zhushu": "以舉材能比叔向。"
                },
                {
                    "paragraph": "彼若謀害楚國，豈不爲患？”子木懼，言諸王，益其禄爵而復之。聲子使椒鳴逆之。",
                    "zhushu": "椒鳴，伍舉子。傳言聲子有辭，伍舉所以得反，子孫復仕於楚。"
                },
                {
                    "paragraph": "○許靈公如楚，請伐鄭，",
                    "zhushu": "十六年，晉伐許，他國皆大夫，獨鄭伯自行，故許恚欲報之。恚，一睡切。"
                },
                {
                    "paragraph": "曰：“師不興，孤不歸矣。”八月，卒于楚。楚子曰：“不伐鄭，何以求諸侯？”",
                    "zhushu": ""
                },
                {
                    "paragraph": "冬十月，楚子伐鄭，",
                    "zhushu": "爲許。爲，于僞切。下“爲國”同。"
                },
                {
                    "paragraph": "鄭人將禦之。子産曰：“晉、楚將平，諸侯將和，",
                    "zhushu": "和在明年。"
                },
                {
                    "paragraph": "楚王是故昧於一來。",
                    "zhushu": "昧，猶貪冐。昧，音妹。冐，云報切，又亡北切。"
                },
                {
                    "paragraph": "不如使逞而歸，乃易成也。",
                    "zhushu": "逞，快也。"
                },
                {
                    "paragraph": "夫小人之性，釁於勇，嗇於禍，以足其性而求名焉者，非國家之利也，若何從之？”",
                    "zhushu": "釁，動也。嗇，貪也。言鄭之欲與楚戰者，皆釁勇貪名之人，非能爲國計慮乆利，不可從也。釁，許覲切。足，子住切，又如字。"
                },
                {
                    "paragraph": "子展說，不禦寇。十二月乙酉，入南里，墮其城。",
                    "zhushu": "南里，鄭邑。說，音恱，下注同。禦，魚吕切。墮，許規切。"
                },
                {
                    "paragraph": "渉於樂氏，",
                    "zhushu": "樂氏，津名。"
                },
                {
                    "paragraph": "門于師之梁。",
                    "zhushu": "鄭城門。"
                },
                {
                    "paragraph": "縣門發，獲九人焉。涉於汜而歸。",
                    "zhushu": "於汜城下涉汝水南歸。縣，音𤣥。氾，音凡；徐，扶嚴切。"
                },
                {
                    "paragraph": "而後葬許靈公。",
                    "zhushu": "卒靈公之志而後葬之。"
                },
                {
                    "paragraph": "○衛人歸衛姫于晉，乃釋衛侯。",
                    "zhushu": "衛侯以女說晉，而後得免。"
                },
                {
                    "paragraph": "君子是以知平公之失政也。",
                    "zhushu": "傳言晉之衰。"
                },
                {
                    "paragraph": "○晉韓宣子聘于周，王使請事。",
                    "zhushu": "問何事來聘。"
                },
                {
                    "paragraph": "對曰：“晉士起將歸時事於宰旅，無他事矣。”",
                    "zhushu": "起，宣子名。禮：諸侯大夫入天子國稱士。時事，四時貢職。宰旅，冢宰之下士。言獻職貢於宰旅，不敢斥尊。"
                },
                {
                    "paragraph": "王聞之，曰：“韓氏其昌阜於晉乎！辭不失舊。”",
                    "zhushu": "阜，大也。傳言周衰，諸侯莫能如禮，唯韓起不失舊。"
                },
                {
                    "paragraph": "○齊人城郟之歳，",
                    "zhushu": "在二十四年。"
                },
                {
                    "paragraph": "其夏，齊烏餘以廪丘奔晉，",
                    "zhushu": "烏餘，齊大夫。廪丘，今東郡廪丘縣故城是。廪，力甚切。"
                },
                {
                    "paragraph": "襲衛羊角，取之。",
                    "zhushu": "今廪丘縣所治羊角城是。治，直吏切。"
                },
                {
                    "paragraph": "遂襲我髙魚。",
                    "zhushu": "髙魚城，在廪丘縣東北。"
                },
                {
                    "paragraph": "有大雨，自其竇入，",
                    "zhushu": "雨，故水竇開。竇，音豆。"
                },
                {
                    "paragraph": "介于其庫，",
                    "zhushu": "入髙魚庫而介其甲。介，音界。"
                },
                {
                    "paragraph": "以登其城，克而取之。",
                    "zhushu": "取魯髙魚，無所諱而不書，其義未聞。"
                },
                {
                    "paragraph": "又取邑于宋。於是范宣子卒，",
                    "zhushu": "宣子，范匄。"
                },
                {
                    "paragraph": "諸侯弗能治也。及趙文子爲政，乃卒治之。文子言於晉侯曰：“晉爲盟主，諸侯或相侵也，則討而使歸其地。今烏餘之邑，皆討𩔖也，",
                    "zhushu": "言於比類冝見討。比，必利切。"
                },
                {
                    "paragraph": "而貪之，是無以爲盟主也。請歸之。”公曰：“諾。孰可使也？”對曰：“胥梁帶能無用師。”晉侯使往。",
                    "zhushu": "胥梁帶，晉大夫。能無用師，言有權謀。",
                    "type": 2
                },
                {
                    "paragraph": "經二十有七年，春，齊侯使慶封來聘。",
                    "zhushu": "景公即位，通嗣君也。"
                },
                {
                    "paragraph": "○夏，叔孫豹㑹晉趙武、楚屈建、蔡公孫歸生、衛石惡、陳孔奐、鄭良霄、許人、曹人于宋。",
                    "zhushu": "案傳㑹者十四國，齊、秦不交相見，邾、滕爲私屬，皆不與盟。宋爲主人，地於宋，則與盟可知。故經唯序九國大夫。楚先晉歃而書先晉，貴信也。陳于晉㑹，常在衛上，孔奐非上卿，故在石惡下。奐，呼亂切。與，音預。下同。先，悉薦切，又如字。歃，所洽切，又所甲切。"
                },
                {
                    "paragraph": "○衛殺其大夫寗喜。",
                    "zhushu": "寗喜弑剽立衎，衎今雖不以弑剽致討，於大義冝追討之，故經以國討爲文書名也。書在宋㑹下，從赴。"
                },
                {
                    "paragraph": "○衛侯之弟鱄出奔晉。",
                    "zhushu": "衛侯始者云“政由寗氏，祭則寡人”，而今復患其專，緩荅免餘，旣負其前信，且不能友于賢弟，使至出奔，故書弟以罪兄。鱄，市轉切，又音專。復，扶又切。"
                },
                {
                    "paragraph": "○秋，七月，辛巳，豹及諸侯之大夫盟于宋。",
                    "zhushu": "夏㑹之大夫也。豹不𠋣順以顯弱命之君，而辨小是以自從，故以違命貶之。釋例論之備矣。倚，於綺切。"
                },
                {
                    "paragraph": "○冬，十有二月，乙卯，朔，日有食之。",
                    "zhushu": "今長歷推十一月朔，非十二月。傳曰：“辰在申，再失閏。”若是十二月，則爲三失閏，故知經誤。",
                    "type": 2
                },
                {
                    "paragraph": "傳二十七年，春，胥梁帶使諸喪邑者具車徒以受地，必周。",
                    "zhushu": "諸喪邑，謂齊、魯、宋也。周，密也。必密來，勿以受地爲名。喪，息浪切。"
                },
                {
                    "paragraph": "使烏餘具車徒以受封。",
                    "zhushu": "烏餘以地來，故許。許封之。"
                },
                {
                    "paragraph": "烏餘以其衆出，",
                    "zhushu": "出受封也。"
                },
                {
                    "paragraph": "使諸侯僞效烏餘之封者，",
                    "zhushu": "效，致也。使齊、魯、宋僞若致邑封烏餘者。"
                },
                {
                    "paragraph": "而遂執之，盡獲之。",
                    "zhushu": "皆獲其徒衆。"
                },
                {
                    "paragraph": "皆取其邑而歸諸侯。諸侯是以睦於晉。",
                    "zhushu": "傳言趙文子賢，故平公雖失政，而諸侯猶睦。"
                },
                {
                    "paragraph": "○齊慶封來聘，其車美。孟孫謂叔孫曰：“慶季之車，不亦美乎？”",
                    "zhushu": "季，慶封字。"
                },
                {
                    "paragraph": "叔孫曰：“豹聞之，服美不稱，必以惡終。美車何爲？”叔孫與慶封食，不敬。爲賦相鼠，亦不知也。",
                    "zhushu": "相䑕，詩鄘風。曰：“相鼠有皮，人而無儀。人而無儀，不死何爲？”慶封不知此詩爲己言，其闇甚。爲明年慶封來奔傳。稱，尺證切。爲，于僞切。相，息亮切。鄘，音容。"
                },
                {
                    "paragraph": "○衛寗喜專，公患之。公孫免餘請殺之。",
                    "zhushu": "免餘，衛大夫。"
                },
                {
                    "paragraph": "公曰：“微寗子，不及此。",
                    "zhushu": "及此，反國也。"
                },
                {
                    "paragraph": "吾與之言矣。",
                    "zhushu": "言政由寗氏，"
                },
                {
                    "paragraph": "事未可知，",
                    "zhushu": "恐伐之未必勝。"
                },
                {
                    "paragraph": "祗成惡名，止也。”",
                    "zhushu": "祗，適也。祗，音支。"
                },
                {
                    "paragraph": "對曰：“臣殺之，君勿與知。”乃與公孫無地、公孫臣謀，",
                    "zhushu": "二公孫，衛大夫。上與，音預。"
                },
                {
                    "paragraph": "使攻寗氏，弗克，皆死。",
                    "zhushu": "無他。及臣皆死。"
                },
                {
                    "paragraph": "公曰：“臣也無罪，父子死余矣。”",
                    "zhushu": "獻公出時，公孫臣之父爲孫氏所殺。"
                },
                {
                    "paragraph": "夏，免餘復攻寗氏，殺寗喜及右宰榖，尸諸朝。",
                    "zhushu": "穀不書，非卿也。復，扶又切。"
                },
                {
                    "paragraph": "石惡將㑹宋之盟，受命而出，衣其尸，枕之股而哭之。欲斂以亡，懼不免，且曰：“受命矣。”乃行。",
                    "zhushu": "行㑹于宋。爲明年石惡奔傳。衣，於旣切。枕，之鴆切。斂，力驗切。"
                },
                {
                    "paragraph": "子鮮曰：“逐我者出，",
                    "zhushu": "謂孫林父。"
                },
                {
                    "paragraph": "納我者死。",
                    "zhushu": "謂𡩋喜。納，本又作内，音納。"
                },
                {
                    "paragraph": "賞罰無章，何以沮勸？君失其信，而國無刑，不亦難乎？",
                    "zhushu": "難以治國。沮，在吕切。"
                },
                {
                    "paragraph": "且鱄實使之。”",
                    "zhushu": "使寗喜納君。"
                },
                {
                    "paragraph": "遂出奔晉。公使止之，不可。",
                    "zhushu": "不肯留。"
                },
                {
                    "paragraph": "及河，又使止之，止使者而盟於河。",
                    "zhushu": "誓不還。使，所吏切。"
                },
                {
                    "paragraph": "託於木門，",
                    "zhushu": "木門，晉邑。"
                },
                {
                    "paragraph": "不郷衛國而坐。",
                    "zhushu": "怨之深也。郷，許亮切。本亦作嚮。"
                },
                {
                    "paragraph": "木門大夫勸之仕，不可，曰：“仕而廢其事，罪也。從之，昭吾所以出也。將誰愬乎？",
                    "zhushu": "從之，謂治其事也。事治則明己出欲仕，無所自愬。愬，悉路切。"
                },
                {
                    "paragraph": "吾不可以立於人之朝矣。”終身不仕。",
                    "zhushu": "自誓不仕終身。"
                },
                {
                    "paragraph": "公喪之如稅服終身。",
                    "zhushu": "稅，即繐也。喪服繐，縗裳，縷細而希，非五服之常，本無月數，痛愍子鮮，故特爲此服。此服無月數，而獻公㝷薨，故言終身。喪，息郎切，又息浪切。稅，徐云：讀曰繐，音歳。服，音吐外切。縗，亦作衰，音七雷切。"
                },
                {
                    "paragraph": "公與免餘邑六十，辭曰：“唯卿備百邑，臣六十矣。下有上禄，亂也。",
                    "zhushu": "此一乗之邑，非四井之邑，論語稱千室，又云十室，明通稱。乗，繩證切。稱，尺證切。"
                },
                {
                    "paragraph": "臣弗敢聞。且寗子唯多邑，故死。臣懼死之速及也。”公固與之，受其半。以爲少師，公使爲卿，辭曰：“大叔儀不貳，能賛大事，",
                    "zhushu": "賛，佐也。少，詩照切。"
                },
                {
                    "paragraph": "君其命之。”乃使文子爲卿。",
                    "zhushu": "文子，大叔儀。"
                },
                {
                    "paragraph": "○宋向戌善於趙文子，又善於令尹子木，欲弭諸侯之兵以爲名。",
                    "zhushu": "欲獲息民之名。弭，徐：武婢切。"
                },
                {
                    "paragraph": "如晉，告趙孟。趙孟謀於諸大夫。韓宣子曰：“兵，民之殘也，財用之蠧，",
                    "zhushu": "蠹，害物之蟲。蠹，本又作□，丁故切。"
                },
                {
                    "paragraph": "小國之大菑也。將或弭之，雖曰不可，必將許之。",
                    "zhushu": "言雖知兵不得乆弭，今不可不許。菑，音災。"
                },
                {
                    "paragraph": "弗許，楚將許之，以召諸侯，則我失爲盟主矣。”晉人許之。如楚，楚亦許之。如齊，齊人難之。陳文子曰：“晉、楚許之，我焉得已？且人曰弭兵，而我弗許，則固𢹂吾民矣，將焉用之？”齊人許之。告於秦，秦亦許之。皆告於小國，爲㑹於宋。",
                    "zhushu": ""
                },
                {
                    "paragraph": "五月甲辰，晉趙武至於宋。丙午，鄭良霄至。六月丁未朔，宋人享趙文子，叔向爲介。司馬置折爼，禮也。",
                    "zhushu": "折爼，體解節折，升之於爼，合卿享宴之禮，故曰“禮也”。周禮：司馬掌㑹同之事。難，乃旦切。下“懼難”同。焉，於䖍切。下“爲用”，“焉能”皆同。介，音界。折，之設切。徐音制。爼，莊吕切。"
                },
                {
                    "paragraph": "仲尼使舉是禮也，以爲多文辭。",
                    "zhushu": "宋向戌自羙弭兵之意，敬逆趙武。趙武、叔向因享宴之㑹，展賔主之辭，故仲尼以爲多文辭。“侯舉是禮也”沈云：舉，謂記録之也。"
                },
                {
                    "paragraph": "戊申，叔孫豹、齊慶封、陳須無、衛石惡至。",
                    "zhushu": "須無，陳文子。"
                },
                {
                    "paragraph": "甲寅，晉荀盈從趙武至。",
                    "zhushu": "趙武命盈追已，故言從趙武。後武遣盈如楚。"
                },
                {
                    "paragraph": "丙辰，邾悼公至。”",
                    "zhushu": "小国，故君自來。"
                },
                {
                    "paragraph": "壬戌，楚公子黒肱先至，成言於晉。",
                    "zhushu": "時令尹子木止陳，遣黒肱就晉大夫成盟載之言，兩相然可。肱，古𢎞切。"
                },
                {
                    "paragraph": "丁卯，宋向戌如陳，從子木成言於楚。",
                    "zhushu": "就於陳，成楚之要言。"
                },
                {
                    "paragraph": "戊辰，滕成公至。",
                    "zhushu": "亦小國，君自來。"
                },
                {
                    "paragraph": "子木謂向戌：“請晉、楚之從交相見也。”",
                    "zhushu": "使諸侯從晉、楚者更相朝見。更，音庚。見，賢遍切。"
                },
                {
                    "paragraph": "庚午，向戌復於趙孟。趙孟曰：“晉、楚、齊、秦，匹也。晉之不能於齊，猶楚之不能於秦也。",
                    "zhushu": "不能服而使之。"
                },
                {
                    "paragraph": "楚君若能使秦君辱於敝邑，寡君敢不固請於齊？”",
                    "zhushu": "請齊使朝楚。"
                },
                {
                    "paragraph": "壬申，左師復言於子木。子木使馹謁諸王。",
                    "zhushu": "馹，傳也。謁，告也。馹，人實切。傳，陟戀切。"
                },
                {
                    "paragraph": "王曰：“釋齊、秦，他國請相見也。”",
                    "zhushu": "經所以不書齊、秦。"
                },
                {
                    "paragraph": "秋七月戊寅，左師至。",
                    "zhushu": "從陳還。"
                },
                {
                    "paragraph": "是夜也，趙孟及子晳盟，以齊言。",
                    "zhushu": "子晳，公子黑肱。素要齊其辭，至盟時不得復訟爭。晳，星歷切。復，扶又切。"
                },
                {
                    "paragraph": "庚辰，子木至自陳。陳孔奐、蔡公孫歸生至。",
                    "zhushu": "二國大夫與子木俱至。"
                },
                {
                    "paragraph": "曹、許之大夫皆至。以藩爲軍，",
                    "zhushu": "示不相忌。藩，方元切。"
                },
                {
                    "paragraph": "晉、楚各處其偏。",
                    "zhushu": "晉處北，楚處南。"
                },
                {
                    "paragraph": "伯夙謂趙孟",
                    "zhushu": "伯夙，苟盈。"
                },
                {
                    "paragraph": "曰：“楚氛甚惡，懼難。”",
                    "zhushu": "氛，氣也。言楚有襲晉之氣。氛，芳云切；徐，扶云切。"
                },
                {
                    "paragraph": "趙孟曰：“吾左還入於宋，若我何？”",
                    "zhushu": "營在宋北，東頭爲上，故晉營在東，有急，可左迴入宋東門。"
                },
                {
                    "paragraph": "辛巳，將盟於宋西門之外，楚人𠂻甲。",
                    "zhushu": "甲在衣中，欲因㑹擊晉。𠂻，音忠；徐，丁仲切。"
                },
                {
                    "paragraph": "伯州犂曰：“合諸侯之師，以爲不信，無乃不可乎？夫諸侯望信於楚，是以來服。若不信，是棄其所以服諸侯也。”固請釋甲。子木曰：“晉、楚無信乆矣，事利而已。苟得志焉，焉用有信？”大宰退，",
                    "zhushu": "大宰，伯州犂。"
                },
                {
                    "paragraph": "告人曰：“令尹將死矣，不及三年。求逞志而棄信，志將逞乎？志以發言，言以出信，信以立志，參以定之。",
                    "zhushu": "志、言、信三者具，而後身安存。"
                },
                {
                    "paragraph": "信亡，何以及三？”",
                    "zhushu": "爲明年子未死起本。"
                },
                {
                    "paragraph": "趙孟患楚𠂻甲，以告叔向。叔向曰：“何害也？匹夫一爲不信，猶不可，單斃其死。”",
                    "zhushu": "單，盡也。斃，踣也。單，音丹。斃，婢丗切。踣，蒲北切。"
                },
                {
                    "paragraph": "若合諸侯之卿，以爲不信，必不捷矣。食言者不病，",
                    "zhushu": "不病者，單斃於死。"
                },
                {
                    "paragraph": "非子之患也。",
                    "zhushu": "楚食言當死，晉不食言，故無患。"
                },
                {
                    "paragraph": "夫以信召人，而以僭濟之，",
                    "zhushu": "濟，成也。僣，子念切，不信也。"
                },
                {
                    "paragraph": "必莫之與也，安能害我？且吾因宋以守病，",
                    "zhushu": "爲楚所病，則欲入宋城。"
                },
                {
                    "paragraph": "則夫能致死。與宋致死，雖倍楚可也。",
                    "zhushu": "宋爲地主，致死助我，則力可倍楚。夫，如字，或音扶。"
                },
                {
                    "paragraph": "子何懼焉？又不及是。曰弭兵以召諸侯，而稱兵以害我，",
                    "zhushu": "稱，舉也。"
                },
                {
                    "paragraph": "吾庸多矣，非所患也。”",
                    "zhushu": "晉獨取信，故其功多。"
                },
                {
                    "paragraph": "季武子使謂叔孫以公命曰：“視邾、滕。”",
                    "zhushu": "兩事晉、楚，則貢賦重，故欲比小國。武子恐叔孫不從其言，故假公命以敦之。"
                },
                {
                    "paragraph": "旣而齊人請邾，宋人請滕，皆不與盟。",
                    "zhushu": "私屬二國故。與，音預。"
                },
                {
                    "paragraph": "叔孫曰：“邾、滕，人之私也。我，列國也，何故視之？宋、衛，吾匹也。”乃盟。故不書其族，言違命也。",
                    "zhushu": "季孫專政於國，魯君非得有命。今君唯以此命告豹，豹冝崇大順以顯弱命之君，而遂其小是，故貶之。"
                },
                {
                    "paragraph": "晉、楚爭先。",
                    "zhushu": "爭先㰱血。"
                },
                {
                    "paragraph": "晉人曰：“晉固爲諸侯盟主，未有先晉者也。”楚人曰：“子言晉、楚匹也，若晉常先，是楚弱也。且晉、楚狎主諸侯之盟也乆矣，",
                    "zhushu": "狎，更也。先晉，悉薦切，或如字。狎，户甲切。更，音庚。"
                },
                {
                    "paragraph": "豈專在晉？”叔向謂趙孟曰：“諸侯歸晉之德只，",
                    "zhushu": "只，辭。只，之氏切。"
                },
                {
                    "paragraph": "非歸其尸盟也。",
                    "zhushu": "尸，主也。"
                },
                {
                    "paragraph": "子務德，無爭先！且諸侯盟，小國固必有尸盟者。",
                    "zhushu": "小國主辨具。辨，皮莧切。"
                },
                {
                    "paragraph": "楚謂晉細，不亦可乎？”",
                    "zhushu": "故推使楚主盟，"
                },
                {
                    "paragraph": "乃先楚人。書先晉，晉有信也。",
                    "zhushu": "蓋孔子追正之。"
                },
                {
                    "paragraph": "壬午，宋公兼享晉、楚之大夫，趙孟爲客。",
                    "zhushu": "客，一坐所尊，故季孫飲大夫酒，臧紇爲客。坐，才卧切。飲，於鴆切。"
                },
                {
                    "paragraph": "子木與之言，弗能對。使叔向侍言焉，子木亦不能對也。",
                    "zhushu": ""
                },
                {
                    "paragraph": "乙酉，宋公及諸侯之大夫盟于蒙門之外。",
                    "zhushu": "前盟，諸大夫不敢敵公，禮也。今宋公以近在其國，故謙而重盟。重盟，故不書。蒙門，宋城門。重，直用切。"
                },
                {
                    "paragraph": "子木問於趙孟曰：“范武子之德何如？”",
                    "zhushu": "士㑹賢，聞於諸侯，故問之。聞，音問，又如字。"
                },
                {
                    "paragraph": "對曰：“夫子之家事治，言於晉國無隱情，其祝史陳信於鬼神，無愧辭。”",
                    "zhushu": "祝陳馨香，徳足副之，故不愧。治，直吏切。愧，九位切。"
                },
                {
                    "paragraph": "子木歸以語王。王曰：“尚矣哉！”",
                    "zhushu": "尚，上也。語，魚據切。下同。"
                },
                {
                    "paragraph": "能歆神、人，",
                    "zhushu": "歆，享也。使神享其祭，人懷其德。歆，許金切。"
                },
                {
                    "paragraph": "冝其光輔五君以爲盟主也。”",
                    "zhushu": "五君，謂文、襄、靈、成、景。"
                },
                {
                    "paragraph": "子木又語王曰：“冝晉之伯也！有叔向以佐其卿，楚無以當之，不可與爭。”晉荀盈遂如楚涖盟。",
                    "zhushu": "重結晉、楚之好。好，呼報切。"
                },
                {
                    "paragraph": "鄭伯享趙孟于垂隴，",
                    "zhushu": "自宋還，過鄭。隴，力勇切。"
                },
                {
                    "paragraph": "子展、伯有、子西、子産、子大叔、二子石從。",
                    "zhushu": "二子石，印叚、公孫叚。從，才用切。"
                },
                {
                    "paragraph": "趙孟曰：“七子從君，以寵武也。請皆賦，以卒君貺，武亦以觀七子之志。”",
                    "zhushu": "詩以言志。"
                },
                {
                    "paragraph": "子展賦“草蟲”。",
                    "zhushu": "草蟲，詩召南。曰：“未見君子，憂心忡忡。亦旣見止，亦旣覯止，我心則降。”以趙孟爲君子。蟲，直忠切。召，上照切。忡，勑忠切。覯，古豆切。降，戸江切，又如字，下注同。"
                },
                {
                    "paragraph": "趙孟曰：“善哉，民之主也。",
                    "zhushu": "在上不忘降，故可以主民。"
                },
                {
                    "paragraph": "抑武也，不足以當之。”",
                    "zhushu": "辭君子。"
                },
                {
                    "paragraph": "伯有賦“鶉之賁賁”。",
                    "zhushu": "鶉之賁賁，詩鄘風。衛人刺其君淫亂，鶉鵲之不若，義取“人之無良，我以爲兄，我以爲君”也。鶉，順倫切。賁，音奔。"
                },
                {
                    "paragraph": "趙孟曰：“牀第之言不踰閩，況在野乎？非使人之所得聞也。”",
                    "zhushu": "第，簣也。此詩刺淫亂，故云牀第之言。閾，門限。使人，趙孟自謂。笫，側里切。閾，音域；徐，況逼切。使，所吏切。簣，音貴。"
                },
                {
                    "paragraph": "子西賦“黍苗”之四章，",
                    "zhushu": "黍苗，詩小雅。四章曰：“肅肅謝功，召伯營之。列列征師，召伯成之。”比趙孟於召伯。"
                },
                {
                    "paragraph": "趙孟曰：“寡君在，武何能焉？”",
                    "zhushu": "推善於其君。"
                },
                {
                    "paragraph": "子産賦“隰桑”，",
                    "zhushu": "隰桑，詩小雅。義取思見君子，盡心以事之。曰：“旣見君子，其樂如何？”盡，津忍切。樂，音洛。下注及文至樂並同。"
                },
                {
                    "paragraph": "趙孟曰：“武請受其卒章。”",
                    "zhushu": "卒章曰：“心乎愛矣，遐不謂矣。中心藏之，何日忘之？”趙武欲子産之見規誨。"
                },
                {
                    "paragraph": "子大叔賦“野有蔓草”，",
                    "zhushu": "野有蔓草，詩鄭風。取其“邂逅相遇，適我願𠔃”。蔓，音萬。邂，戸賣切。逅，戸逗切。"
                },
                {
                    "paragraph": "趙孟曰：“吾子之惠也。”",
                    "zhushu": "大叔喜於相遇，故趙孟受其惠。"
                },
                {
                    "paragraph": "印叚賦“蟋蟀”，",
                    "zhushu": "蟋蟀，詩唐風。曰：“無以大康，職思其居。好樂無荒，良士瞿瞿。”言瞿瞿然顧禮儀。印，一刃切。蟀，所律切。大，音泰。居，音據。好，呼報切，下同。瞿，俱付切。"
                },
                {
                    "paragraph": "趙孟曰：“善哉！保家之主也！吾有望矣。”",
                    "zhushu": "能戒懼不荒，所以保家。"
                },
                {
                    "paragraph": "公孫叚賦“桑扈”，",
                    "zhushu": "桑扈，詩小雅。義取君子有禮文，故能受天之祜。祜，音戸。"
                },
                {
                    "paragraph": "趙孟曰：“匪交匪敖”，福將焉往？",
                    "zhushu": "此桑扈詩卒章，趙孟因以取義。敖，五報切。焉，於虔切。下“政其焉往”同。"
                },
                {
                    "paragraph": "若保是言也，欲辭福禄，得乎？”",
                    "zhushu": ""
                },
                {
                    "paragraph": "卒享，文子告叔向曰：“伯有將爲戮矣。詩以言志，志誣其上，而公怨之，以爲賔榮，",
                    "zhushu": "言誣，則鄭伯未有其實。趙孟倡賦詩以自寵，故言公怨之以爲賔榮。倡，昌亮切。"
                },
                {
                    "paragraph": "其能乆乎？幸而後亡。”",
                    "zhushu": "言必先亡。"
                },
                {
                    "paragraph": "叔向曰：“然，已侈，所謂不及五稔者，夫子之謂矣。”",
                    "zhushu": "稔，年也。爲三十年鄭殺良霄傳。侈，昌氏切，又尸氏切。字林：充䜴切。稔，而甚切，熟也。榖一熟，故爲一年。"
                },
                {
                    "paragraph": "文子曰：“其餘皆數丗之主也。子展其後亡者也，在上不志降。",
                    "zhushu": "謂賦草蟲曰：“我心則降”。數，所主切。"
                },
                {
                    "paragraph": "印氏其次也，樂而不荒。",
                    "zhushu": "謂賦蟋蟀曰：“好樂無荒”。"
                },
                {
                    "paragraph": "樂以安民，不淫以使之，後亡，不亦可乎！”○宋左師請賞，曰：“請免死之邑。”",
                    "zhushu": "欲宋君稱功加厚賞，故謙言免死之邑也。"
                },
                {
                    "paragraph": "公與之邑六十。以示子罕，子罕曰：“凡諸侯小國，晉、楚所以兵威之，畏而後上下慈和，慈和而後能安靖其國家，以事大國，所以存也。無威則驕，驕則亂生，亂生必滅，所以亡也。天生五材，",
                    "zhushu": "金、木、水、火、土也。"
                },
                {
                    "paragraph": "民並用之，廢一不可，誰能去兵？兵之設乆矣，所以威不軌而昭文德也。聖人以興，",
                    "zhushu": "謂湯、武。去起吕切。下皆同。"
                },
                {
                    "paragraph": "亂人以廢，",
                    "zhushu": "謂桀、紂。"
                },
                {
                    "paragraph": "廢興存亡，昏明之術，皆兵之由也。而子求去之，不亦誣乎？以誣道蔽諸侯，罪莫大焉。縱無大討，而又求賞，無厭之甚也。”削而投之。",
                    "zhushu": "削賞左師之書。蔽必丗切。徐：甫丗切。服䖍、王肅、董遇並作“弊”，婢丗切。云：踣也。厭，於鹽切。徐於廉切。"
                },
                {
                    "paragraph": "左師辭邑。",
                    "zhushu": ""
                },
                {
                    "paragraph": "向氏欲攻司城，",
                    "zhushu": "司城，子罕。"
                },
                {
                    "paragraph": "左師曰：“我將亡，夫子存我，德莫大焉，又可攻乎？”君子曰：“彼已之子，邦之司直”，",
                    "zhushu": "詩鄭風。司，主也。已，音記。"
                },
                {
                    "paragraph": "樂喜之謂乎？",
                    "zhushu": "樂喜，子罕也。善其不阿向戌。"
                },
                {
                    "paragraph": "“何以恤我，我其收之。”",
                    "zhushu": "逸詩。恤，憂也。收，取也。"
                },
                {
                    "paragraph": "向戌之謂乎！”",
                    "zhushu": "善向戌能知其過。"
                },
                {
                    "paragraph": "○齊崔杼生成及彊而寡，",
                    "zhushu": "偏喪曰寡。寡，特也。喪，息浪切。"
                },
                {
                    "paragraph": "娶東郭姜，生明。東郭姜以孤入，曰棠無咎，",
                    "zhushu": "無咎，棠公之子。娶，士住切。無，本亦作无。咎，其九切。"
                },
                {
                    "paragraph": "與東郭偃相崔氏。",
                    "zhushu": "東郭偃，姜之弟。相，息亮切。"
                },
                {
                    "paragraph": "崔成有疾而廢之，",
                    "zhushu": "有惡疾也。"
                },
                {
                    "paragraph": "而立明。成請老于崔，",
                    "zhushu": "濟南東朝陽縣西北有崔氏城。成欲居崔邑以終老。朝，如字，一音直遥切。"
                },
                {
                    "paragraph": "崔子許之。偃與無咎弗予，曰：“崔，宗邑也，必在宗主。”",
                    "zhushu": "宗邑，宗廟所在。宗主，謂崔明。"
                },
                {
                    "paragraph": "成與彊怒，將殺之，告慶封曰：“夫子之身，亦子所知也，唯無咎與偃是從，父兄莫得進矣。大恐害夫子，敢以告。”",
                    "zhushu": "夫子，謂崔杼。"
                },
                {
                    "paragraph": "慶封曰：“子姑退，吾圖之。”告盧蒲嫳。",
                    "zhushu": "嫳，慶封屬大夫。封以成、彊之言告嫳。嫳，昔結切。徐，敷結切。"
                },
                {
                    "paragraph": "盧蒲嫳曰：“彼，君之讎也。天或者將棄彼矣。彼實家亂，子何病焉？",
                    "zhushu": "君爲齊莊公，爲崔杼所弑。"
                },
                {
                    "paragraph": "崔之薄，慶之厚也。”",
                    "zhushu": "崔敗，則慶專權。"
                },
                {
                    "paragraph": "他日又告。",
                    "zhushu": "成、彊復告。復，扶又切。"
                },
                {
                    "paragraph": "慶封曰：“苟利夫子，必去之。難，吾助女。”",
                    "zhushu": ""
                },
                {
                    "paragraph": "九月庚辰，崔成、崔彊殺東郭偃、棠無咎於崔氏之朝。崔子怒而出，其衆皆逃，求人使駕，不得。使圉人駕，寺人御而出。",
                    "zhushu": "圉人，養馬者。寺人，奄士。難，乃旦切。女，音汝。圉，魚吕切。"
                },
                {
                    "paragraph": "且曰：“崔氏有福，止余猶可。”",
                    "zhushu": "恐滅家，禍不止其身。"
                },
                {
                    "paragraph": "遂見慶封。慶封曰：“崔、慶，一也。",
                    "zhushu": "言如一家。"
                },
                {
                    "paragraph": "是何敢然？請爲子討之。”使盧蒲嫳帥甲以攻崔氏。崔氏堞其宫而守之，",
                    "zhushu": "堞，短垣。使其衆居短垣内以守。爲，于僞切。下注嫳爲、爲齊莊同。堞，音牒，徐，養涉切。"
                },
                {
                    "paragraph": "弗克。使國人助之，遂滅崔氏，殺成與彊，而盡俘其家，其妻縊。",
                    "zhushu": "妻，東郭姜。"
                },
                {
                    "paragraph": "嫳復命於崔子，且御而歸之。",
                    "zhushu": "嫳爲崔子御。"
                },
                {
                    "paragraph": "至，則無歸矣，乃縊。",
                    "zhushu": "終“入於其宫，不見其妻，凶。”"
                },
                {
                    "paragraph": "崔明夜辟諸大墓。",
                    "zhushu": "開先人之冡以藏之。辟，婢亦切；徐，甫亦切。"
                },
                {
                    "paragraph": "辛巳，崔明來奔。慶封當國。",
                    "zhushu": "當國，秉政。"
                },
                {
                    "paragraph": "○楚薳罷如晉涖盟，",
                    "zhushu": "罷，令尹子蕩，報荀盈也。罷，音皮。"
                },
                {
                    "paragraph": "晉侯享之。將出，賦旣醉。",
                    "zhushu": "旣醉，詩大雅。曰：“旣醉以酒，旣飽以德。君子萬乍，介爾景福。”以美晉侯，比之太平君子也。"
                },
                {
                    "paragraph": "叔向曰：“薳氏之有後於楚國也，冝哉！承君命，不忘敏。子蕩將知政矣。敏以事君，必能養民，政其焉往？”",
                    "zhushu": "言政必歸之。"
                },
                {
                    "paragraph": "○崔氏之亂，",
                    "zhushu": "在二十五年"
                },
                {
                    "paragraph": "中鮮虞來奔，僕賃於野，以喪莊公。",
                    "zhushu": "爲齊莊公服喪。賃，女鴆切。𠂻，如字，又息浪切。"
                },
                {
                    "paragraph": "冬，楚人召之，遂如楚，爲右尹。",
                    "zhushu": "傳言楚能用賢。"
                },
                {
                    "paragraph": "○十一月乙亥朔，日有食之。辰在申，司歷過也，再失閏矣。",
                    "zhushu": "謂斗建指申。周十一月，今之九月，斗當建戌而在申，故知再失閏也。文十一年三月甲子，至今年七十一歳，應有二十六閏。今長歷推得二十四閏，通計少再閏。釋例言之詳矣。",
                    "type": 2
                },
                {
                    "paragraph": "經二十有八年，春，無冰。",
                    "zhushu": "前年知其再失閏，頓置兩閏以應天正，故此年正月建子，得以無水爲災而書。應，應對之應。"
                },
                {
                    "paragraph": "○夏，衛石惡出奔晉。",
                    "zhushu": "寗喜之黨，書名，惡之。惡，烏路切。"
                },
                {
                    "paragraph": "○邾子來朝。○秋，八月，大雩。○仲孫羯如晉。",
                    "zhushu": "告將朝楚。羯，居謁切。"
                },
                {
                    "paragraph": "○冬，齊慶封來奔。",
                    "zhushu": "崔杼之黨，嗜酒荒淫而出，書名，罪之。自魯奔呉，不書，以絶位不爲罪。耆，市志切。"
                },
                {
                    "paragraph": "○十有一月，公如楚。",
                    "zhushu": "爲宋之盟故朝楚。爲，于僞切。"
                },
                {
                    "paragraph": "○十有二月，甲寅，天王崩。",
                    "zhushu": "靈王也。"
                },
                {
                    "paragraph": "○乙未，楚子昭卒。",
                    "zhushu": "康王也。十二月無乙未，日誤。",
                    "type": 2
                },
                {
                    "paragraph": "傳二十八年，春，無冰。梓愼曰：“今兹宋、鄭其饑乎！",
                    "zhushu": "梓愼，魯大夫。今年鄭㳺吉、宋向戌言之，明年饑甚，傳乃詳其事。梓，音子。"
                },
                {
                    "paragraph": "𡻕在星紀，而淫於𤣥枵，",
                    "zhushu": "𡻕，𡻕星也。星紀在丑，斗牛之次。𤣥枵在子，虚危之次。十八年，晉董叔曰：天道多在西比。是嵗嵗星在亥，至此年十一嵗，故在星紀。明年乃當在𤣥枵。今已在𤣥枵，淫行失次。枵，許驕切。"
                },
                {
                    "paragraph": "以有時菑，隂不堪陽。",
                    "zhushu": "時菑，無冰也。盛隂用事而温無水，是隂不勝陽，地氣發洩。菑，音災。注同。洩，息列切。下同。"
                },
                {
                    "paragraph": "蛇乗龍，",
                    "zhushu": "蛇，𤣥武之宿，虚、危之星。龍，𡻕星。𡻕星，木也。木爲青龍，失次出虚、危下，爲蛇所乗。宿，音秀。下同。"
                },
                {
                    "paragraph": "龍，宋、鄭之星也。",
                    "zhushu": "𡻕星本位在東方，東方房、心爲宋，角、元爲鄭，故以龍爲宋、鄭之星。亢，音剛，又苦浪切。"
                },
                {
                    "paragraph": "宋、鄭必饑。𤣥枵，虚中也。",
                    "zhushu": "𤣥枵三宿，虚星在其中。"
                },
                {
                    "paragraph": "枵，耗名也。土虚而民耗，不饑何爲？”",
                    "zhushu": "嵗爲宋、鄭之星，今失常，淫入虚耗之次，時復無水，地嵗發洩，故曰𡈽虚民耗。耗，呼報切。復，扶又切。"
                },
                {
                    "paragraph": "○夏，齊侯、陳侯、蔡侯、北燕伯、𣏌伯、胡子、沈子、白狄朝于晉，宋之盟故也。",
                    "zhushu": "陳侯、蔡侯、胡子、沈子，楚屬也。宋盟曰：“晉、楚之從交相見，故朝晉。”燕國，今薊縣。燕，烏賢切。薊，音計。"
                },
                {
                    "paragraph": "齊侯將行，慶封曰：“我不與盟，何爲於晉？”",
                    "zhushu": "以宋盟釋齊、秦。與，音預。下同。"
                },
                {
                    "paragraph": "陳文子曰：“先事後賄，禮也。",
                    "zhushu": "事大國，當先從其政事，而後薦賄以副己心。賄，呼罪切。"
                },
                {
                    "paragraph": "小事大，未獲事焉，從之如志，禮也。",
                    "zhushu": "言當從大國請事，以順其志。"
                },
                {
                    "paragraph": "雖不與盟，敢叛晉乎？重丘之盟，未可忘也。子其勸行。”",
                    "zhushu": "重丘盟在二十五年。重，直龍切。"
                },
                {
                    "paragraph": "○衛人討寗氏之黨，故石惡出奔晉。衛人立其從子圃，以守石氏之祀，禮也。",
                    "zhushu": "石惡之先石碏，有大功於衛國。惡之罪不及下祀，故曰禮。圃，布古切。碏，七略切。"
                },
                {
                    "paragraph": "○邾悼公來朝，時事也。",
                    "zhushu": "傳言來朝，非宋盟，宋盟唯施於朝晉、楚。"
                },
                {
                    "paragraph": "○秋，八月，大雩，旱也。○蔡侯歸自晉，入于鄭。鄭伯享之，不敬。子産曰：“蔡侯其不免乎！",
                    "zhushu": "不免禍。"
                },
                {
                    "paragraph": "日其過此也，",
                    "zhushu": "往日，至晉時。日，人實切。過，古禾、古卧二切。"
                },
                {
                    "paragraph": "君使子展廷勞於東門之外，而傲。",
                    "zhushu": "廷，往也。廷，于況切。後同。勞，力報切。"
                },
                {
                    "paragraph": "吾曰猶將更之。今還，受享而惰，乃其心也。君小國，事大國，而惰傲以爲已心，將得死乎？若不免，必由其子。其爲君也，淫而不父。",
                    "zhushu": "通太子班之妻。傲，五報切。下同。惰，徒卧切。君，小國事大國。古本無小字。"
                },
                {
                    "paragraph": "僑聞之，如是者，𢘆有子禍。”",
                    "zhushu": "爲三十年蔡世子班弑其君偉。"
                },
                {
                    "paragraph": "○孟孝伯如晉，告將爲宋之盟故如楚也。",
                    "zhushu": "魯，晉屬，故告晉而行。爲，于僞切。"
                },
                {
                    "paragraph": "蔡侯之如晉也，鄭伯使游吉如楚。及漢，楚人還之，曰：“宋之盟，君實親辱。",
                    "zhushu": "君謂鄭伯。還，音環。"
                },
                {
                    "paragraph": "今吾子來，寡君謂吾子姑還，吾將使馹奔問諸晉而以告。”",
                    "zhushu": "問鄭君應來朝否。馹，人實切。"
                },
                {
                    "paragraph": "子大叔曰：“宋之盟，君命將利小國，而亦使安定其社稷，鎭撫其民人，以禮承天之休。",
                    "zhushu": "休，福禄也。休，許虯切。"
                },
                {
                    "paragraph": "此君之憲令，而小國之望也。",
                    "zhushu": "憲，法也。"
                },
                {
                    "paragraph": "寡君是故使告，奉其皮幣，",
                    "zhushu": "聘用乗皮束帛。乗，䋲證切。"
                },
                {
                    "paragraph": "以𡻕之不易，聘於下執事。",
                    "zhushu": "言𡻕有饑荒之難，故鄭伯不得自朝楚。易，以䜴切。難，乃且切。"
                },
                {
                    "paragraph": "今執事有命曰：“女何與政令之有？必使而君棄而封守，跋涉山川，蒙犯霜露，以逞君心。”小國將君是望，敢不唯命是聽？無乃非盟載之言，以闕君德，而執事有不利焉，小國是懼。不然，其何勞之敢憚？”",
                    "zhushu": ""
                },
                {
                    "paragraph": "子大叔歸，復命，告子展曰：“楚子將死矣。不脩其政德，而貪昧於諸侯，以逞其願，欲乆，得乎？周易有之，在復䷗",
                    "zhushu": "震下坤上，復。女，音汝。與，音預。跋白末切。草行爲跋，水行爲涉。憚徒旦切。"
                },
                {
                    "paragraph": "之頥，䷚",
                    "zhushu": "震丁艮上，頤。復上六變得頤。頤，以之切。"
                },
                {
                    "paragraph": "曰：“迷復，凶。”",
                    "zhushu": "復上六爻辭也。復，反也。極隂反陽之卦，上處極位，迷而復反，失道已逺，逺而無應，故凶。應，應對之應。"
                },
                {
                    "paragraph": "其楚子之謂乎？欲復其願，",
                    "zhushu": "謂欲得鄭朝以復其願。"
                },
                {
                    "paragraph": "而棄其本，",
                    "zhushu": "不脩德。"
                },
                {
                    "paragraph": "復歸無所，是謂迷復，",
                    "zhushu": "失道已逺，又無所歸，"
                },
                {
                    "paragraph": "能無凶乎？君其往也，送葬而歸，以快楚心。",
                    "zhushu": "言楚子必死，君往當送其葬。"
                },
                {
                    "paragraph": "楚不幾十年，未能恤諸侯也，",
                    "zhushu": "幾，近也。言失道逺者，復之亦難。幾，居依切。又音祈。"
                },
                {
                    "paragraph": "吾乃休吾民矣。”",
                    "zhushu": "休，息也。言楚不能復爲害。復，扶又切。下復顧同。"
                },
                {
                    "paragraph": "禆竈曰：“今兹周王及楚子皆將死，",
                    "zhushu": "禆竈，鄭大夫。禆，避支切。"
                },
                {
                    "paragraph": "𡻕棄其次，而旅於明年之次，以害鳥帑，周、楚惡之。”",
                    "zhushu": "旅，客處也。嵗星棄星紀之次，客在𤣥枵。𡻕星所在，其國有福。失次於北，禍衝在南。南爲朱鳥，鳥尾曰帑。鶉火、鶉尾，周、楚之分，故周王、楚子受其咎。俱論𡻕星過次，梓愼則曰宋、鄭饑，禆竈則曰周、楚王死，傳故備舉以示卜占惟人所在。帑，音奴。惡，如字，又烏路切。衝，尺容切。分，扶問切。"
                },
                {
                    "paragraph": "九月，鄭游吉如晉，告將朝于楚，以從宋之盟。子産相鄭伯以如楚，舎不爲壇。",
                    "zhushu": "至敵國郊，除地封土爲壇，以受郊勞。相，息亮切。下同。壇，徒丹切。勞，力報切。"
                },
                {
                    "paragraph": "外僕言曰：“昔先大夫相先君適四國，未甞不爲壇。",
                    "zhushu": "外僕，掌次舎者。"
                },
                {
                    "paragraph": "自是至今，亦皆循之。今子草舎，無乃不可乎？”子産曰：“大適小，則爲壇；小適大，苟舎而已，焉用壇？僑聞之，大適小，有五美：宥其罪戾，赦其過失，救其菑患，賞其德刑，",
                    "zhushu": "刑，法也。焉，於䖍切。下焉用作壇、焉辟之、又焉用盟皆同。宥，音又。菑，音災。"
                },
                {
                    "paragraph": "敎其不及。小國不困，懷服如歸。是故作壇以昭其功，宣告後人，無怠於德。",
                    "zhushu": "怠，解也。解，佳賣切。"
                },
                {
                    "paragraph": "小適大，有五惡：說其罪戾，",
                    "zhushu": "自解說也。"
                },
                {
                    "paragraph": "請其不足，行其政事，",
                    "zhushu": "奉行大國之政。"
                },
                {
                    "paragraph": "共其職貢，從其時命。",
                    "zhushu": "從朝㑹之命。共，音恭。"
                },
                {
                    "paragraph": "不然，則重其幣帛，以賀其福而弔其凶，皆小國之禍也，焉用作壇以昭其禍？所以告子孫，無昭禍焉可也。”",
                    "zhushu": "然昭禍以告子孫。"
                },
                {
                    "paragraph": "○齊慶封好田而耆酒，與慶舎政，",
                    "zhushu": "舎，慶封子。慶封當國，不自爲政，以付舎。好，呼報切。耆，市志切。"
                },
                {
                    "paragraph": "則以其内實遷于盧蒲嫳氏，易内而飲酒。",
                    "zhushu": "内實，寳物妻妾也。移而居嫳家。"
                },
                {
                    "paragraph": "數日，國遷朝焉。",
                    "zhushu": "就於盧蒲氏朝見封。數，所主切。見，賢遍切。"
                },
                {
                    "paragraph": "使諸亡人得賊者，以告而反之，",
                    "zhushu": "亡人，辟崔氏難出奔者。難，乃旦切。"
                },
                {
                    "paragraph": "故反盧蒲癸。癸臣子之，",
                    "zhushu": "子之，慶舎。"
                },
                {
                    "paragraph": "有寵，妻之。",
                    "zhushu": "子之以其女妻癸。妻，七計切。及下注皆同。"
                },
                {
                    "paragraph": "慶舎之士謂盧蒲癸曰：“男女辨姓，子不辟宗，何也？”",
                    "zhushu": "辨，别也。别姓而後可相取。慶氏、盧蒲氏，皆姜姓。别，彼列切。下同。取，七住切，本亦作娶。"
                },
                {
                    "paragraph": "曰：“宗不余辟，",
                    "zhushu": "言舎欲妻己。"
                },
                {
                    "paragraph": "余獨焉辟之？賦詩斷章，余取所求焉，惡識宗？”",
                    "zhushu": "言己苟欲有求於慶氏，不能復顧禮，譬如賦詩者，取其一章而已。斷，音短。惡，音烏，安也。"
                },
                {
                    "paragraph": "癸言王何而反之，二人皆嬖，",
                    "zhushu": "二子皆莊公黨。二十五年，崔氏弑莊公，癸、何出奔，今還求寵於慶氏，欲爲莊公報讎。嬖，必計切。下同。爲，于僞切。"
                },
                {
                    "paragraph": "使執寢戈而先後之。",
                    "zhushu": "寢戈，親近兵杖。先，悉薦切。後，戸豆切。近，附近之近。杖，直亮切。"
                },
                {
                    "paragraph": "公膳日𩀱雞，",
                    "zhushu": "卿大夫之膳食。膳，市戰切。謂公家供卿大夫之常膳。"
                },
                {
                    "paragraph": "饔人竊更之以鶩。御者知之，則去其肉，而以其洎饋。",
                    "zhushu": "御，進食者。饔人、御者欲使諸大夫怨慶氏，滅其膳，蓋盧蒲癸、王何之謀。鶩，徐音木，鴨也。去，起吕切，藏也。洎，其器切，肉汁也。說文云：洎，灌釡也。字林：已莅切。饋，其位切。"
                },
                {
                    "paragraph": "子雅、子尾怒。",
                    "zhushu": "二子皆惠公孫。"
                },
                {
                    "paragraph": "慶封告盧蒲嫳。",
                    "zhushu": "以二子怒告嫳。"
                },
                {
                    "paragraph": "盧蒲嫳曰：“譬之如禽獸，吾寢處之矣。”",
                    "zhushu": "言能殺而席其皮。"
                },
                {
                    "paragraph": "使析歸父告晏平仲。",
                    "zhushu": "欲與共謀子雅、子尾。"
                },
                {
                    "paragraph": "平仲曰：“嬰之衆不足用也，知無能謀也。言弗敢出，",
                    "zhushu": "不敢洩謀。知，音智。"
                },
                {
                    "paragraph": "有盟可也。”子家曰：“子之言云，",
                    "zhushu": "子家，析歸父。"
                },
                {
                    "paragraph": "又焉用盟？”告北郭子車，",
                    "zhushu": "子車，齊大夫。"
                },
                {
                    "paragraph": "子車曰：“人各有以事君，非佐之所能也。”",
                    "zhushu": "佐，子車名。"
                },
                {
                    "paragraph": "陳文子謂桓子",
                    "zhushu": "桓子，文子之子無宇。"
                },
                {
                    "paragraph": "曰：“禍將作矣，吾其何得？”對曰：“得慶氏之木百車於莊。”",
                    "zhushu": "慶封時有此木，積於六軌之道。"
                },
                {
                    "paragraph": "文子曰：“可愼守也已。”",
                    "zhushu": "善其不志於貨財。"
                },
                {
                    "paragraph": "盧蒲癸、王何卜攻慶氏，示子之兆，",
                    "zhushu": "龜兆"
                },
                {
                    "paragraph": "曰：“或卜攻讎，敢獻其兆。”子之曰：“克，見血。”冬十月，慶封田于萊，陳無宇從。丙辰，文子使召之，請曰：“無宇之母疾病，請歸。”慶季卜之，",
                    "zhushu": "季，慶封。萊，音來。從，才用切。"
                },
                {
                    "paragraph": "示之兆，曰：“死。”奉龜而泣，",
                    "zhushu": "無宇泣。奉，芳勇切。"
                },
                {
                    "paragraph": "乃使歸。慶嗣聞之，",
                    "zhushu": "嗣，慶封之族。嗣，繼嗣之嗣。本或作“慶翩”，誤。"
                },
                {
                    "paragraph": "曰：“禍將作矣。”謂子家：“速歸！",
                    "zhushu": "子家，慶封字。"
                },
                {
                    "paragraph": "禍作必於甞，",
                    "zhushu": "甞，秋祭。"
                },
                {
                    "paragraph": "歸猶可及也。”子家弗聽，亦無悛志。",
                    "zhushu": "悛，改寤也。悛，七全切。寤，五故切。"
                },
                {
                    "paragraph": "子息曰：“亡矣！幸而獲在呉、越。”",
                    "zhushu": "子息，慶嗣。"
                },
                {
                    "paragraph": "陳無宇濟水，而戕舟發梁。",
                    "zhushu": "戕，殘壞也。不欲慶封得救難。戕，在羊切。難，乃旦切。下“外難”同。"
                },
                {
                    "paragraph": "盧蒲姜謂癸曰：“有事而不告我，必不捷矣。”",
                    "zhushu": "姜，癸妻，慶舎女。"
                },
                {
                    "paragraph": "癸告之。",
                    "zhushu": "告欲殺慶舎。"
                },
                {
                    "paragraph": "姜曰：“未子愎，莫之止，將不出。我請止之。”",
                    "zhushu": "夫子謂慶舎。復，皮逼切。"
                },
                {
                    "paragraph": "癸曰：“諾。”十一月乙亥，甞于大公之廟，慶舎涖事。",
                    "zhushu": "臨祭事。大，音泰。"
                },
                {
                    "paragraph": "盧蒲姜告之，且止之。弗聽，曰：“誰敢者？”遂如公。",
                    "zhushu": "至公所。"
                },
                {
                    "paragraph": "麻嬰爲尸，",
                    "zhushu": "爲祭尸。"
                },
                {
                    "paragraph": "慶奊爲上獻。",
                    "zhushu": "上獻，先獻者。奊，戸結切。"
                },
                {
                    "paragraph": "盧蒲癸、王何執寢戈，慶氏以其甲環公宫。",
                    "zhushu": "廟在宮内。環，如字。徐音患。"
                },
                {
                    "paragraph": "陳氏、鮑氏之圉人爲優。",
                    "zhushu": "優，俳。優，於求切。俳，皮皆切。"
                },
                {
                    "paragraph": "慶氏之馬善驚，士皆釋甲束馬",
                    "zhushu": "束，絆之也。絆，音半。"
                },
                {
                    "paragraph": "而飲酒，且觀優，至於魚里。",
                    "zhushu": "魚里，里名。優在魚里，就觀之。"
                },
                {
                    "paragraph": "欒、髙、陳、鮑之徒介慶氏之甲。",
                    "zhushu": "欒，子雅。髙，子尾。陳，陳須無。鮑，鮑國。介，音界。"
                },
                {
                    "paragraph": "子尾抽桷擊扉三，",
                    "zhushu": "桷，椽也。扉，門闔也。以桷擊扉爲期。桷，音角。扉，音非。門扇也。掾，直專切。闔，戸臘切。"
                },
                {
                    "paragraph": "盧蒲癸自後刺子之，王何以戈擊之，解其左肩。猶援廟桷，動於甍。",
                    "zhushu": "甍，屋棟。刺，七亦切。援，音𡊮。甍，亡耕切。字林：亡成切。"
                },
                {
                    "paragraph": "以爼、壷投，殺人而後死。",
                    "zhushu": "言其多力。"
                },
                {
                    "paragraph": "遂殺慶繩、麻嬰。",
                    "zhushu": "慶繩，慶奊。"
                },
                {
                    "paragraph": "公懼，鮑、國曰：“羣臣爲君故也。”",
                    "zhushu": "言欲尊公室，非爲亂。爲，于僞切。下“爲之誦”同。"
                },
                {
                    "paragraph": "陳須無以公歸，稅服而如内宫。",
                    "zhushu": "言公懼於外難。稅，吐活切，又如字。"
                },
                {
                    "paragraph": "慶封歸，遇告亂者。丁亥，伐西門，弗克。還伐北門，克之。入伐内宫，",
                    "zhushu": "陳、鮑在公所故。"
                },
                {
                    "paragraph": "弗克。反，陳于嶽，",
                    "zhushu": "嶽，里名。陳，直覲切。嶽，五角切。"
                },
                {
                    "paragraph": "請戰，弗許，遂來奔。獻車於季武子，美澤可以鑑。",
                    "zhushu": "光鑑形也。鑑，古暫切。"
                },
                {
                    "paragraph": "展莊叔見之，",
                    "zhushu": "魯大夫。"
                },
                {
                    "paragraph": "曰：“車甚澤，人必瘁，冝其亡也。”叔孫穆子食慶封，慶封汜祭。",
                    "zhushu": "禮：食有祭，示有所先也。汜祭，逺散所祭，不共。瘁，在醉切。本或作“萃”，同。食，音嗣。汜，芳劒切。"
                },
                {
                    "paragraph": "穆子不說，使工爲之誦茅鴟，",
                    "zhushu": "工，樂師。茅鴟，逸詩，刺不敬。說，音恱。茅，亡交切。鴟，尺之切。刺，七賜切。"
                },
                {
                    "paragraph": "亦不知。旣而齊人來讓，",
                    "zhushu": "讓魯受。慶封"
                },
                {
                    "paragraph": "奔呉。呉句餘子之朱方，",
                    "zhushu": "句餘，呉子夷朱也。朱方，呉邑。句，古侯切。下“句瀆”同。"
                },
                {
                    "paragraph": "聚其族焉而居之，富於其舊。子服惠伯謂叔孫曰：“天殆富淫人，慶封又富矣。”穆子曰：“善人富謂之賞，淫人富謂之殃。天其殃之也，其將聚而殱旃？”",
                    "zhushu": "殱，盡也。旃，之也。爲昭四年殺慶封傳。殱，子潜切。"
                },
                {
                    "paragraph": "癸巳，天王崩。未來赴，亦未書，禮也。",
                    "zhushu": "嫌時已聞喪當書，故發例。"
                },
                {
                    "paragraph": "○崔氏之亂，喪羣公子，故鉏在魯，叔孫還在燕，賈在句瀆之丘。",
                    "zhushu": "在二十五年。喪，息浪切。鉏，仕居切，公子鉏也。本或作故公鉏者，非。瀆，音豆。"
                },
                {
                    "paragraph": "及慶氏亡，皆召之，具其器用而反其邑焉。",
                    "zhushu": "反，還也。"
                },
                {
                    "paragraph": "與晏子邶殿其鄙六十，",
                    "zhushu": "邶殿，齊别都。以邶殿邊鄙六十邑與晏嬰。邶，蒲對切。殿，多薦切，又如字。注及下同。"
                },
                {
                    "paragraph": "弗受。子尾曰：“富，人之所欲也，何獨弗欲？”對曰：“慶氏之邑足欲，故亡。吾邑不足欲也，益之以邶殿，乃足欲。足欲，亡無日矣。在外，不得宰吾一邑。不受邶殿，非惡富也，恐失富也。且夫富，如布帛之有幅焉，爲之制度，使無遷也。",
                    "zhushu": "遷，移也。惡，烏路切。夫，音扶。幅，音福。"
                },
                {
                    "paragraph": "夫民生厚而用利，於是乎正德以幅之，",
                    "zhushu": "言厚利皆人之所欲，唯正德可以爲之幅。"
                },
                {
                    "paragraph": "使無黜嫚，",
                    "zhushu": "黜，猶放也。黜，勑律切。嫚，音慢。"
                },
                {
                    "paragraph": "謂之幅利。利過則爲敗。吾不敢貪多，所謂幅也。”與北郭佐邑六十，受之。與子雅邑，辭多受少。與子尾邑，受而稍致之。",
                    "zhushu": "致還公。"
                },
                {
                    "paragraph": "公以爲忠，故有寵。釋盧蒲嫳于北竟。",
                    "zhushu": "釋，放也。竟，音境。"
                },
                {
                    "paragraph": "求崔杼之尸，將戮之，不得。叔孫穆子曰：“必得之。武王有亂臣十人，",
                    "zhushu": "亂，治也。治，直吏切。"
                },
                {
                    "paragraph": "崔杼其有乎？不十人，不足以葬。”",
                    "zhushu": "葬必須十人，崔氏不能令十人同心，故必得。令，力呈切。"
                },
                {
                    "paragraph": "旣，崔氏之臣曰：“與我其拱璧，",
                    "zhushu": "崔氏大璧。拱，居勇切。徐音恭。"
                },
                {
                    "paragraph": "吾獻其柩。”於是得之。十二月乙亥朔，齊人遷莊公，殯于大寢。",
                    "zhushu": "更殯之於路寢也。十二月，戊成朔，乙亥，誤。柩，其救切。"
                },
                {
                    "paragraph": "以其棺尸崔杼於市。",
                    "zhushu": "崔氏弑莊公，又葬不如禮，故以莊公棺著崔杼尸邊，以章其罪。著，丁略切。"
                },
                {
                    "paragraph": "國人猶知之，皆曰：“崔子也。”",
                    "zhushu": "始求崔杼之尸不得，故傳云：“國人皆知之。”"
                },
                {
                    "paragraph": "○爲宋之盟故，公及宋公、陳侯、鄭伯、許男如楚。公過鄭，鄭伯不在。",
                    "zhushu": "己在楚。爲，于僞切。過，古禾切。"
                },
                {
                    "paragraph": "伯有迋勞於黄崖，不敬。",
                    "zhushu": "熒陽宛陵縣西有黄水，西南至新鄭城西入洧。勞，力報切。崖，本又作“涯”，魚佳切。"
                },
                {
                    "paragraph": "穆叔曰：“伯有無戾於鄭，鄭必有大咎。",
                    "zhushu": "伯有不受戮，必還爲鄭國害。"
                },
                {
                    "paragraph": "敬，民之主也，而棄之，何以承守？",
                    "zhushu": "言無以承先祖，守其家。"
                },
                {
                    "paragraph": "鄭人不討，必受其辜。濟澤之阿，",
                    "zhushu": "言薄土。濟，子禮切。"
                },
                {
                    "paragraph": "行潦之蘋藻，",
                    "zhushu": "言賤莱。潦，音老。蘋，音頻。藻，音早。"
                },
                {
                    "paragraph": "寘諸宗室，",
                    "zhushu": "薦宗廟。寘，之䜴切。"
                },
                {
                    "paragraph": "季蘭尸之，敬也。",
                    "zhushu": "言取蘋藻之菜於阿澤之中。使服蘭之女而爲之主，神猶享之，以其敬也。"
                },
                {
                    "paragraph": "敬可棄乎？”",
                    "zhushu": "爲三十年鄭殺良霄傳。"
                },
                {
                    "paragraph": "及漢，楚康王卒。公欲反。叔仲昭伯曰：“我楚國之爲，豈爲一人？行也。”",
                    "zhushu": "昭伯，叔仲帶。爲，于僞切。下除“而爲之備”一字並同。"
                },
                {
                    "paragraph": "子服惠伯曰：“君子有逺慮，小人從邇。",
                    "zhushu": "邇，近也。"
                },
                {
                    "paragraph": "飢寒之不恤，誰遑其後？",
                    "zhushu": "遑，暇也。"
                },
                {
                    "paragraph": "不如姑歸也。”叔孫穆子曰：“叔仲子專之矣，",
                    "zhushu": "言足專任。"
                },
                {
                    "paragraph": "子服子始學者也。”",
                    "zhushu": "言未識逺。"
                },
                {
                    "paragraph": "榮成伯曰：“逺圖者，忠也。”",
                    "zhushu": "成伯，榮駕鵞。駕，音加。鵞，五河切。"
                },
                {
                    "paragraph": "公遂行。",
                    "zhushu": "從昭伯謀。"
                },
                {
                    "paragraph": "宋向戌曰：“我一人之爲，非爲楚也。飢寒之不恤，誰能恤楚？姑歸而息民，待其立君而爲之備。”宋公遂反。○楚屈建卒。趙文子喪之如同盟，禮也。",
                    "zhushu": "宋盟有衷甲之隙，不以此廢好，故曰“禮”。喪，如字，又息浪切。隙，去逆切；本或作卻。好，呼報切。"
                },
                {
                    "paragraph": "○王人來告喪。問崩日，以甲寅告。故書之，以徴過也。",
                    "zhushu": "“徴”，審也。此緩告，非有事冝，直臣子怠慢，故以此發例。徵，張陵切；本或作懲，誤。"
                }
            ]
        },
        {
            "name": "襄公六第十九",
            "paragraphs": [
                {
                    "paragraph": "襄公六第十九",
                    "zhushu": "",
                    "type": 1
                },
                {
                    "paragraph": "經二十有九年，春，王正月，公在楚。",
                    "zhushu": "公在外，闕朝正之禮甚多，而唯書此一年者，魯公如楚旣非常，此公又踰年，故發此一事以明常。"
                },
                {
                    "paragraph": "○夏，五月，公至自楚。○庚午，衛侯衎卒。",
                    "zhushu": "無傳。四同盟。衎，苦旦切。"
                },
                {
                    "paragraph": "○閽弑呉子餘祭。",
                    "zhushu": "閽，守門者，下賤非士，故不言盗。閽，音昏。弑，申志切。祭，側界切。"
                },
                {
                    "paragraph": "○仲孫羯㑹晉荀盈、齊髙止、宋華定、衛丗叔儀、鄭公孫叚、曹人、莒人、滕人、薛人、小邾人城𣏌。",
                    "zhushu": "公孫叚，伯石也。三十年，伯有死，乃命爲卿。今蓋以攝卿行。羯，居謁切。"
                },
                {
                    "paragraph": "○晉侯使士鞅來聘。○𣏌子來盟。",
                    "zhushu": "𣏌復稱子，用夷禮也。復，扶又切。"
                },
                {
                    "paragraph": "○呉子使札來聘。",
                    "zhushu": "呉子餘祭旣遣札聘上國而後死。札以六月到魯，未聞喪也。不稱公子，其禮未同於上國。札，側八切。"
                },
                {
                    "paragraph": "○秋，九月，葬衞獻公。",
                    "zhushu": "無傳。"
                },
                {
                    "paragraph": "○齊髙止來奔北燕。",
                    "zhushu": "止，髙厚之子。燕，音烟。"
                },
                {
                    "paragraph": "○冬，仲孫羯如晉。",
                    "zhushu": "",
                    "type": 2
                },
                {
                    "paragraph": "傳二十九年，春，王正月，公在楚，釋不朝正于廟也。",
                    "zhushu": "釋，解也。告廟在楚，解公所以不朝正。"
                },
                {
                    "paragraph": "楚人使公親禭，",
                    "zhushu": "諸侯有遣使賵禭之禮，今楚欲依遣使之比。禭，音遂；說文云：衣死人衣。使，所吏切。賵，芳鳯切，一本作贈。比，必利切。"
                },
                {
                    "paragraph": "公患之。穆叔曰：“祓殯而禭，則布幣也。”",
                    "zhushu": "先使巫祓除殯之凶邪而行禭禮，與朝而布幣無異。祓，音拂；徐音廢。"
                },
                {
                    "paragraph": "乃使巫以桃茢先祓殯。",
                    "zhushu": "茢，黍穰。茢，音列；徐音例。穰，如羊切。鄭注周禮云：茢，苕箒。"
                },
                {
                    "paragraph": "楚人弗禁，旣而悔之。",
                    "zhushu": "禮，君臨臣喪乃祓殯，故楚悔之。"
                },
                {
                    "paragraph": "○二月，癸卯，齊人葬莊公於北郭。",
                    "zhushu": "兵死不入兆域，故葬北郭。"
                },
                {
                    "paragraph": "○夏，四月，葬楚康王。公及陳侯、鄭伯、許男送葬，至于西門之外。諸侯之大夫皆至于墓。楚郟敖即位，",
                    "zhushu": "郟敖，康王子熊麇也。郟，古洽切。麇，九倫切。"
                },
                {
                    "paragraph": "王子圍爲令尹。",
                    "zhushu": "圍，康王弟。"
                },
                {
                    "paragraph": "鄭行人子羽曰：“是謂不冝，必代之昌。松栢之下，其草不殖。”",
                    "zhushu": "言楚君弱，令尹強，物不兩盛。爲昭元年圍弑郟敖起本。"
                },
                {
                    "paragraph": "○公還，及方城。季武子取卞，",
                    "zhushu": "取卞邑以自益。卞，本又作“弁”，皮彦切。"
                },
                {
                    "paragraph": "使公冶問，",
                    "zhushu": "問公起居。公冶，季氏屬大夫。冶，音也。"
                },
                {
                    "paragraph": "璽書追而與之，",
                    "zhushu": "璽，印也。璽，音徙。廣雅云：印謂之璽。說文作璽，從土，云：王者印也。籕文從王。印，一刃切。"
                },
                {
                    "paragraph": "曰：“聞守卞者將叛，臣帥徒以討之。旣得之矣，敢告。”公冶致使而退，",
                    "zhushu": "致季氏使命。使，所吏切。注并下注“而賞其使”同。"
                },
                {
                    "paragraph": "及舎，而後聞取卞。",
                    "zhushu": "發書乃聞之。"
                },
                {
                    "paragraph": "公曰：“欲之而言叛，祗見䟽也。”",
                    "zhushu": "言季氏欲得卞，而欺我言叛，益䟽我。祗，音支，本又作“多”，音同。服云：“祗，適也。”"
                },
                {
                    "paragraph": "公謂公冶曰：“吾可以入乎？”",
                    "zhushu": "以季氏䟽已，故不敢入。"
                },
                {
                    "paragraph": "對曰：“君實有國，誰敢違君？”公與公冶冕服。",
                    "zhushu": "以卿服𤣥冕賞之。"
                },
                {
                    "paragraph": "固辭，強之而後受。公欲無入，榮成伯賦式微，乃歸。",
                    "zhushu": "式微，詩𨚍風曰：“式微式微，胡不歸？”式，用也。義取寄寓之微陋，勸公歸。強，其丈切。𨚍，音佩。寓，音遇。"
                },
                {
                    "paragraph": "五月，公至自楚。",
                    "zhushu": ""
                },
                {
                    "paragraph": "公冶致其邑於季氏，",
                    "zhushu": "本從季氏得邑，故還之。"
                },
                {
                    "paragraph": "而終不入焉，",
                    "zhushu": "不入季孫家。"
                },
                {
                    "paragraph": "曰：“欺其君，何必使余？”季孫見之，則言季氏如他日；不見，則終不言季氏。及疾，聚其臣，",
                    "zhushu": "大夫家臣。"
                },
                {
                    "paragraph": "曰：“我死，必無以冕服斂，非德賞也。",
                    "zhushu": "言公畏季氏而賞其使，非以我有德。斂，力驗切。"
                },
                {
                    "paragraph": "且無使季氏葬我。”○",
                    "zhushu": ""
                },
                {
                    "paragraph": "葬靈王。",
                    "zhushu": "不書，魯不㑹。"
                },
                {
                    "paragraph": "鄭上卿有事，子展使印叚往。伯有曰：“弱，不可。”",
                    "zhushu": "印叚年少官卑。少，詩照切。"
                },
                {
                    "paragraph": "子展曰：“與其莫往，弱不猶愈乎？詩云：“王事靡盬，不遑啓處。”",
                    "zhushu": "詩小雅。盬，不堅固也。啓，跪也。言王事無不堅固，故不暇跪處。盬，音古。跪，其委切。"
                },
                {
                    "paragraph": "東西南北，誰敢寧處？",
                    "zhushu": "謂上卿。"
                },
                {
                    "paragraph": "堅事晉、楚，以蕃王室也。",
                    "zhushu": "言我固事晉、楚，乃所以蕃屏王室。蕃，芳元切。"
                },
                {
                    "paragraph": "王事無曠，何常之有？”遂使印叚如周。",
                    "zhushu": "傳言周衰，卑於晉、楚。"
                },
                {
                    "paragraph": "○呉人伐越，獲俘焉，以爲閽，使守舟。呉子餘祭觀舟，閽以刀弑之。",
                    "zhushu": "言以刀，明近刑人。近，附近之近。"
                },
                {
                    "paragraph": "○鄭子展卒，子皮即位。",
                    "zhushu": "子皮代父爲上卿。"
                },
                {
                    "paragraph": "於是鄭饑，而未及麥，民病。子皮以子展之命餼國人粟，戸一鍾，",
                    "zhushu": "在喪，故以父命也。六斛四斗曰鍾。餼，許氣切。"
                },
                {
                    "paragraph": "是以得鄭國之民。故罕氏常掌國政，以爲上卿。宋司城子罕聞之，曰：“鄰於善，民之望也。”",
                    "zhushu": "民亦望君爲善。"
                },
                {
                    "paragraph": "宋亦饑，請於平公，出公粟以貸，使大夫皆貸。司城氏貸而不書，",
                    "zhushu": "施而不德，貸，他代切。施，始䜴切。下同。"
                },
                {
                    "paragraph": "爲大夫之無者貸。宋無飢人。叔向聞之，曰：“鄭之罕，宋之樂，其後亡者也。二者其皆得國乎！",
                    "zhushu": "得掌國政。向，許丈切。"
                },
                {
                    "paragraph": "民之歸也。施而不德，樂氏加焉，其以宋升降乎！”",
                    "zhushu": "升降，隨宋盛衰。"
                },
                {
                    "paragraph": "○晉平公𣏌出也，故治𣏌。",
                    "zhushu": "治理其地，脩其成。"
                },
                {
                    "paragraph": "六月，知悼子合諸侯之大夫以城杞，孟孝伯㑹之。鄭子大叔與伯石往。",
                    "zhushu": "大叔不書，不親事。知，音智。大叔，音泰。"
                },
                {
                    "paragraph": "子大叔見大叔文子，",
                    "zhushu": "文子，衛大叔儀。"
                },
                {
                    "paragraph": "與之語。文子曰：“甚乎，其城𣏌也。”子大叔曰：“若之何哉？晉國不恤周宗之闕，而夏肄是屏，",
                    "zhushu": "周宗，諸姫也。夏肄，𣏌也。肄，餘也。屏，城也。夏，戸雅切。注下皆倣此。肄，以二切。詩傳云：“斬而復生曰肄。”方言云：“肄，餘也。秦、晉之間曰肄。”"
                },
                {
                    "paragraph": "其棄諸姫，亦可知也已。諸姫是棄，其誰歸之？吉也聞之，棄同即異，是謂離德。詩曰：“恊比其鄰，昏姻孔云。”",
                    "zhushu": "詩小雅。言王者和恊近親，則昏姻甚歸附。比，毗志切。"
                },
                {
                    "paragraph": "晉不鄰矣，其誰云之？”",
                    "zhushu": "云，猶旋。旋歸之。"
                },
                {
                    "paragraph": "○齊髙子容與宋司徒見知伯，女齊相禮。",
                    "zhushu": "子容，髙止也。司徒，華定也。知伯，苟盈也。安齊，司馬侯也。相禮，侍威儀也。女，音汝。相，息亮切。"
                },
                {
                    "paragraph": "賔出，司馬侯言於知伯曰：“二子皆將不免。子容專，",
                    "zhushu": "專，自是也。"
                },
                {
                    "paragraph": "司徒侈，皆亡家之主也。”知伯曰：“何如？”對曰：“專則速及，",
                    "zhushu": "速及，禍也。侈，昌氏切，又尸氏切。"
                },
                {
                    "paragraph": "侈將以其力斃，",
                    "zhushu": "力盡而自斃。斃，婢丗切。"
                },
                {
                    "paragraph": "專則人實斃之，將及矣。”",
                    "zhushu": "爲此秋，髙止出奔燕。昭二十年，華定出奔陳傳。專則人實斃之，絶句。“將及矣”，本或作“侈將及矣”者，非。"
                },
                {
                    "paragraph": "○范獻子來聘，拜城杞也。",
                    "zhushu": "謝魯爲𣏌城。爲，于僞切。下爲之歌同。"
                },
                {
                    "paragraph": "公享之，展莊叔執幣。",
                    "zhushu": "公將以酬賔。"
                },
                {
                    "paragraph": "射者三耦，",
                    "zhushu": "二人爲耦。耦，五口切。"
                },
                {
                    "paragraph": "公臣不足，取於家臣。家臣展瑕、展玉父爲一耦，公臣公巫召伯、仲顔莊叔爲一耦，鄫鼔父、黨叔爲一耦。",
                    "zhushu": "言公室卑微，公臣不能備於三耦。召，上照切。鄫，才陵切。黨，音掌。"
                },
                {
                    "paragraph": "○晉侯使司馬女叔侯來治𣏌田，",
                    "zhushu": "使魯歸前侵𣏌。曰：“所歸少，故不書，"
                },
                {
                    "paragraph": "弗盡歸也。晉悼夫人愠曰：“齊也取貨，",
                    "zhushu": "夫人，平公母托女也。謂叔侯取貨於魯，故不盡歸𣏌田。愠，紆運切。怒也，怨也。"
                },
                {
                    "paragraph": "先君若有知也，不尚取之。”",
                    "zhushu": "不尚叔侯之取貨。"
                },
                {
                    "paragraph": "公告叔侯，叔侯曰：“虞、虢、焦、滑、霍、揚、韓、魏，皆姬姓也，",
                    "zhushu": "八國皆晉所滅。焦，在陜縣。揚，屬平陽郡。虢，𤓰百切。焦，子消切。滑，乎八切。"
                },
                {
                    "paragraph": "晉是以大。若非侵小，將何所取？武、獻以下，兼國多矣，",
                    "zhushu": "武公、獻公，晉始盛之君。"
                },
                {
                    "paragraph": "誰得治之？杞，夏餘也，而即東夷；",
                    "zhushu": "行夷禮。"
                },
                {
                    "paragraph": "魯，周公之後也，而睦於晉。以𣏌封魯猶可，而何有焉？",
                    "zhushu": "何有盡歸之。"
                },
                {
                    "paragraph": "魯之於晉也，職貢不乏，玩好時至，公卿大夫相繼於朝，史不絶書，",
                    "zhushu": "書魯之朝聘。好，呼報切。下好善同。"
                },
                {
                    "paragraph": "府無虚月，",
                    "zhushu": "無月不受魯貢。"
                },
                {
                    "paragraph": "如是可矣，何必瘠魯以肥杞？且先君而有知也，母寧夫人，而焉用老臣？”",
                    "zhushu": "言先君母寧怪夫人之所爲，無用責我。瘠，在亦切。母，音無。焉，於䖍切。"
                },
                {
                    "paragraph": "杞文公來盟，",
                    "zhushu": "魯歸其田，故來盟。"
                },
                {
                    "paragraph": "書曰“子”，賤之也。",
                    "zhushu": "賤其用夷禮。"
                },
                {
                    "paragraph": "○呉公子札來聘，見叔孫穆子，說之。謂穆子曰：“子其不得死乎？",
                    "zhushu": "不得以壽死。說，音恱。壽，音授。"
                },
                {
                    "paragraph": "好善而不能擇人。吾聞“君子務在擇人”。吾子爲魯宗卿，而任其大政，不愼舉，何以堪之？禍必及子。”",
                    "zhushu": "爲昭四年豎牛作亂起本。"
                },
                {
                    "paragraph": "請觀於周樂。",
                    "zhushu": "魯以周公故，有天子禮樂。"
                },
                {
                    "paragraph": "使工爲之歌周南、召南，",
                    "zhushu": "此皆各依其本國歌所常用聲曲。召，上照切。本亦作“邵”。"
                },
                {
                    "paragraph": "曰：“美哉！",
                    "zhushu": "美其聲。"
                },
                {
                    "paragraph": "始基之矣，",
                    "zhushu": "周南、召南，王化之基。"
                },
                {
                    "paragraph": "猶未也。",
                    "zhushu": "猶有商紂，未盡善也。盡，津忍切。"
                },
                {
                    "paragraph": "然勤而不怨矣。”",
                    "zhushu": "未能安樂，然其音不怨怒。樂，音洛。"
                },
                {
                    "paragraph": "爲之歌邶、鄘、衛，",
                    "zhushu": "武王伐紂，分其地爲三監。三監叛，周公滅之，更封康叔，并三監之地，故三國盡被康叔之化。鄘，音容。被，皮義切。"
                },
                {
                    "paragraph": "曰：“美哉，淵乎！憂而不困者也。",
                    "zhushu": "淵，深也。亡國之音哀以思，其民困。衛康叔、武公德化深逺，雖遭宣公淫亂，懿公滅亡，民猶秉義，不至於困。思，息嗣切。下“憂思”同。"
                },
                {
                    "paragraph": "吾聞衛康叔、武公之德如是，是其衛風乎？”",
                    "zhushu": "康叔，周公弟。武公，康叔九丗孫。皆衛之令德君也。聽聲以爲别，故有疑言。别，彼列切。"
                },
                {
                    "paragraph": "爲之歌王，",
                    "zhushu": "王，黍離也。幽王遇西戎之禍，平王東遷，王政不行於天下，風俗下與諸侯同，故不爲雅。"
                },
                {
                    "paragraph": "曰：“美哉！思而不懼，其周之東乎？”",
                    "zhushu": "宗周隕滅，故憂思；猶有先王之遺風，故不懼。隕，于敏切。"
                },
                {
                    "paragraph": "爲之歌鄭，",
                    "zhushu": "詩第七。"
                },
                {
                    "paragraph": "曰：“美哉！其細已甚，民弗堪也。是其先亡乎？”",
                    "zhushu": "美其有治政之音，譏其煩碎，知不能乆。治，直吏切。"
                },
                {
                    "paragraph": "爲之歌齊，",
                    "zhushu": "詩第八。"
                },
                {
                    "paragraph": "曰：“美哉！泱泱乎！大風也哉！",
                    "zhushu": "泱泱，𢎞大之聲。泱，於良切，又於郎切。韋昭於康切。"
                },
                {
                    "paragraph": "表東海者，其大公乎？",
                    "zhushu": "大公封齊，爲東海之表式。大，音泰。"
                },
                {
                    "paragraph": "國未可量也。”",
                    "zhushu": "言其或將復興。復，扶又切。下“復譏”同。"
                },
                {
                    "paragraph": "爲之歌豳，",
                    "zhushu": "詩第十五。豳，周之舊國，在新平漆縣東北。豳，彼貧切。"
                },
                {
                    "paragraph": "曰：“美哉，蕩乎！樂而不淫，其周公之東乎？”",
                    "zhushu": "蕩乎，蕩然也。樂而不淫，言有節。周公遭管、蔡之變，東正三年，爲成王陳后稷先公不敢荒淫，以成王業，故言其周公之東乎。樂，音岳，又音洛。下“而又何樂”、“而可以樂”同。僞，于僞切。王，如字，又于況切。"
                },
                {
                    "paragraph": "爲之歌秦，",
                    "zhushu": "詩第十一。後仲尼刪定，故不同。删，所姦切。"
                },
                {
                    "paragraph": "曰：“此之謂夏聲。夫能夏則大，大之至也，其周之舊乎？”",
                    "zhushu": "秦本在西戎汧、隴之西，秦仲始有車馬禮樂，去戎狄之音，而有諸夏之聲，故謂之夏聲。及襄公佐周平王東遷，而受其故地，故曰周之舊。汧，苦賢切。去，起吕切，又如字。"
                },
                {
                    "paragraph": "爲之歌魏，",
                    "zhushu": "詩第九。魏，姫姓國。閔元年，晉獻公滅之。"
                },
                {
                    "paragraph": "曰：“美哉！渢渢乎！大而婉，險而易行，以德輔此，則明主也。”",
                    "zhushu": "渢渢，中庸之聲。婉，約也。險，當爲儉字之誤也。大而約，則儉節易行，惜其國小無明君也。風，扶弓切，徐敷劒切，韋昭音凡。婉，紆阮切。險，依注音儉。易，以䜴切。"
                },
                {
                    "paragraph": "爲之歌唐，",
                    "zhushu": "詩第十。唐，晉詩。"
                },
                {
                    "paragraph": "曰：“思深哉！其有陶唐氏之遺民乎？不然，何憂之逺也？",
                    "zhushu": "晉本唐國，故有堯之遺風。憂深思逺，情發於聲。思，息嗣切。"
                },
                {
                    "paragraph": "非令德之後，誰能若是？”爲之歌陳，",
                    "zhushu": "詩第十二。"
                },
                {
                    "paragraph": "曰：“國無主，其能乆乎？”",
                    "zhushu": "淫聲放蕩，無所畏忌，故曰“國無主”。"
                },
                {
                    "paragraph": "自鄶以下無譏焉。",
                    "zhushu": "鄫，第十三。曹，第十四。言季子聞此二國歌，不復譏論之，以其微也。鄶，古外切。"
                },
                {
                    "paragraph": "爲之歌小雅，",
                    "zhushu": "小雅，小正，亦樂歌之常。"
                },
                {
                    "paragraph": "曰：“美哉！思而不貳，",
                    "zhushu": "思文、武之德，無貳叛之心。"
                },
                {
                    "paragraph": "怨而不言，",
                    "zhushu": "有哀音。"
                },
                {
                    "paragraph": "其周德之衰乎？”",
                    "zhushu": "衰，小也。"
                },
                {
                    "paragraph": "猶有先王之遺民焉。”",
                    "zhushu": "謂有殷王餘俗，故未大。"
                },
                {
                    "paragraph": "爲之歌大雅，",
                    "zhushu": "大雅，陳文王之德以正天下。"
                },
                {
                    "paragraph": "曰：“廣哉，熈熈乎！",
                    "zhushu": "熈熈，和樂聲，"
                },
                {
                    "paragraph": "曲而有直體，",
                    "zhushu": "論其聲。"
                },
                {
                    "paragraph": "其文王之德乎？”",
                    "zhushu": "雅、頌所以詠盛德形容，故伹歌其美者，不皆歌變雅。"
                },
                {
                    "paragraph": "爲之歌頌，",
                    "zhushu": "頌者，以其成功告於神明。"
                },
                {
                    "paragraph": "曰：“至矣哉！",
                    "zhushu": "言道備。“至矣哉”，一本無“矣”字。"
                },
                {
                    "paragraph": "直而不倨，",
                    "zhushu": "倨，傲。倨，音據。徐，音居。傲，五報切。"
                },
                {
                    "paragraph": "曲而不屈，",
                    "zhushu": "屈，橈。橈，乃孝切。"
                },
                {
                    "paragraph": "邇而不偪，",
                    "zhushu": "謙退。偪，彼力切。"
                },
                {
                    "paragraph": "逺而不𢹂，",
                    "zhushu": "𢹂，貳。"
                },
                {
                    "paragraph": "遷而不淫，",
                    "zhushu": "淫，過蕩。"
                },
                {
                    "paragraph": "復而不厭，",
                    "zhushu": "常日新。厭，於豔切。徐，於贍切。"
                },
                {
                    "paragraph": "哀而不愁，",
                    "zhushu": "知命。"
                },
                {
                    "paragraph": "樂而不荒，",
                    "zhushu": "節之以禮。"
                },
                {
                    "paragraph": "用而不匱，",
                    "zhushu": "德𢎞大。匱，其位切。"
                },
                {
                    "paragraph": "廣而不宣，",
                    "zhushu": "不自顯。"
                },
                {
                    "paragraph": "施而不費，",
                    "zhushu": "因民所利而利之。施，始䜴切。費，芳味切。"
                },
                {
                    "paragraph": "取而不貪，",
                    "zhushu": "義然後取。"
                },
                {
                    "paragraph": "處而不底，",
                    "zhushu": "守之以道。底，丁禮切。"
                },
                {
                    "paragraph": "行而不流。",
                    "zhushu": "制之以義。"
                },
                {
                    "paragraph": "五聲和，",
                    "zhushu": "宫、商、角、徴、羽，謂之五聲。徴，張里切。"
                },
                {
                    "paragraph": "八風平，",
                    "zhushu": "八方之氣，謂之八風。"
                },
                {
                    "paragraph": "節有度，守有序，",
                    "zhushu": "八音克諧，節有度也；無相奪倫，守有序也。"
                },
                {
                    "paragraph": "盛德之所同也。”",
                    "zhushu": "頌有殷、魯，故曰“盛德之所同”。"
                },
                {
                    "paragraph": "見舞象箾、南籥者，",
                    "zhushu": "象箾，舞所執。南籥，以籥舞也。皆文王之樂。箾，音朔。籥，羊略切。"
                },
                {
                    "paragraph": "曰：“美哉！猶有憾。”",
                    "zhushu": "美哉，美其容也。文王恨不及己致大平。憾，本亦作“感”，胡暗切。大，音泰。"
                },
                {
                    "paragraph": "見舞大武者，",
                    "zhushu": "武王樂。"
                },
                {
                    "paragraph": "曰：“美哉！周之盛也，其若此乎？”見舞韶濩者，",
                    "zhushu": "殷湯樂。韶，上昭切。本或作“招”，音同。濩，音護，又戸郭切。"
                },
                {
                    "paragraph": "曰：“聖人之𢎞也，而猶有慙德，聖人之難也。”",
                    "zhushu": "慙於始伐。"
                },
                {
                    "paragraph": "見舞大夏者，",
                    "zhushu": "禹之樂。"
                },
                {
                    "paragraph": "曰：“美哉！勤而不德，非禹，其誰能脩之？”",
                    "zhushu": "盡力溝洫，勤也。洫，況域切。"
                },
                {
                    "paragraph": "見舞韶箾者，",
                    "zhushu": "舜樂。箾，音簫。"
                },
                {
                    "paragraph": "曰：“德至矣哉，大矣！如天之無不幬也，",
                    "zhushu": "幬，覆也。幬，徒報切。"
                },
                {
                    "paragraph": "如地之無不載也。雖甚盛德，其蔑以加於此矣，觀止矣！若有他樂，吾不敢請已。”",
                    "zhushu": "魯用四代之樂，故及韶箾，而季子知其終也。季札賢明才博，在呉雖已渉見此樂歌之文，然未聞中國雅聲，故請此周樂，欲聽其聲，然後依聲以參時政，知其興衰也。聞秦詩謂之“夏聲”，聞頌曰“五聲和，八風平”，皆論聲以參政也。舞畢知其樂終，是素知其篇數。"
                },
                {
                    "paragraph": "其出聘也，通嗣君也，",
                    "zhushu": "呉子餘𥙊嗣立"
                },
                {
                    "paragraph": "故遂聘于齊，說晏平仲，謂之曰：“子速納邑與政。",
                    "zhushu": "納，歸之公。說，音恱。下同。"
                },
                {
                    "paragraph": "無邑無政，乃免於難。齊國之政，將有所歸，未獲所歸，難未歇也。”",
                    "zhushu": "歇，盡也。難，乃旦切。下同。歇，許謁切。"
                },
                {
                    "paragraph": "故晏子因陳桓子以納政與邑，是以免於欒、髙之難。",
                    "zhushu": "難在昭八年。"
                },
                {
                    "paragraph": "聘於鄭，見子産，如舊相識。與之縞帶，子産獻紵衣焉。",
                    "zhushu": "大帶也。呉地貴縞，鄭地貴紵，故各獻已所貴，示損己而不爲彼貨利。縞，古老切。徐，古到切，繒也。紵，直吕切。"
                },
                {
                    "paragraph": "謂子産曰：“鄭之執政侈，難將至矣，政必及子。子爲政，愼之以禮。不然，鄭國將敗。”",
                    "zhushu": "侈，謂伯有。"
                },
                {
                    "paragraph": "適衛，說蘧瑗、",
                    "zhushu": "蘧伯玉。蘧，其居切。瑗，于眷切。"
                },
                {
                    "paragraph": "史狗、",
                    "zhushu": "史朝之子文子。朝，如字。下子朝同。"
                },
                {
                    "paragraph": "史鰌、",
                    "zhushu": "史魚。鰌，音秋。"
                },
                {
                    "paragraph": "公子荆、公叔發、",
                    "zhushu": "公叔丈子。"
                },
                {
                    "paragraph": "公子朝，曰：“衛多君子，未有患也。”",
                    "zhushu": ""
                },
                {
                    "paragraph": "自衛如晉，將宿於戚。",
                    "zhushu": "戚，孫文子之邑。"
                },
                {
                    "paragraph": "聞鍾聲焉，曰：“異哉！吾聞之也：“辯而不德，必加於戮。”",
                    "zhushu": "辯，猶爭也。爭，爭𨷵之爭。"
                },
                {
                    "paragraph": "夫子獲罪於君以在此，",
                    "zhushu": "孫文子以戚叛。"
                },
                {
                    "paragraph": "懼猶不足，而又何樂？夫子之在此也，猶燕之巢於幕上。",
                    "zhushu": "言至危。幕，音莫。"
                },
                {
                    "paragraph": "君又在殯，而可以樂乎？”",
                    "zhushu": "獻公卒，未葬。"
                },
                {
                    "paragraph": "遂去之。",
                    "zhushu": "不止宿。"
                },
                {
                    "paragraph": "文子聞之，終身不聽琴瑟。",
                    "zhushu": "聞義能改。"
                },
                {
                    "paragraph": "適晉，說趙文子、韓宣子、魏獻子，曰：“晉國其萃於三族乎！”",
                    "zhushu": "言晉國之政，將集於三家。萃，在醉切，集也。"
                },
                {
                    "paragraph": "說叔向，將行，謂叔向曰：“吾子勉之！君侈而多良，大夫皆富，政將在家。",
                    "zhushu": "富必厚施，故政在家。施，式䜴切。"
                },
                {
                    "paragraph": "吾子好直，必思自免於難。”○",
                    "zhushu": ""
                },
                {
                    "paragraph": "秋九月，齊公孫蠆、公孫竈放其大夫髙止於北燕。",
                    "zhushu": "蠆，子尾。竈，子雅。放者，宥之以逺。蠆，勑邁切。有，音又。"
                },
                {
                    "paragraph": "乙未，出。書曰“出奔”，罪髙止也。",
                    "zhushu": "實“放”書“奔”，所以示罪。"
                },
                {
                    "paragraph": "髙止好以事自爲功，且專，故難及之。",
                    "zhushu": "好，呼報切。"
                },
                {
                    "paragraph": "○冬，孟孝伯如晉，報范叔也。",
                    "zhushu": "范叔，士鞅也。此年夏來聘。"
                },
                {
                    "paragraph": "○爲髙氏之難故，髙豎以盧叛。",
                    "zhushu": "豎，髙止子。爲，于僞切。下注爲子産同。豎，上主切。"
                },
                {
                    "paragraph": "十月庚寅，閭丘嬰帥師圍盧。髙豎曰：“苟使髙氏有後，請致邑。”",
                    "zhushu": "還邑於君。"
                },
                {
                    "paragraph": "齊人立敬仲之曾孫酀，",
                    "zhushu": "敬仲，髙傒。酀，於顯切。傒，音𠔃。"
                },
                {
                    "paragraph": "良敬仲也。",
                    "zhushu": "良，猶賢也。"
                },
                {
                    "paragraph": "十一月乙卯，髙豎致盧而出奔晉。晉人城緜而寘旃。",
                    "zhushu": "晉人善其致邑。緜，音綿。寘，之䜴切。旃，之然切。"
                },
                {
                    "paragraph": "○鄭伯有使公孫黒如楚，",
                    "zhushu": "黒，子晳。晢，星歷切。"
                },
                {
                    "paragraph": "辭曰：“楚、鄭方惡，而使余往，是殺余也。”伯有曰：“丗行也。”",
                    "zhushu": "言女丗爲行人。女，音汝。"
                },
                {
                    "paragraph": "子晳曰：“可則往，難則已，何丗之有？”伯有將強使之。子晳怒，將伐伯有氏，大夫和之。十二月已巳，鄭大夫盟於伯有氏。裨諶曰：“是盟也，其與幾何？",
                    "zhushu": "言不能乆也。禆諶，鄭大夫。強，其丈切。裨，婢支切。諶，本亦作湛，市林切。與，如字，或音預。幾，居豈切。"
                },
                {
                    "paragraph": "詩曰：“君子屢盟，亂是用長。”今是長亂之道也。禍未歇也，必三年而後能紓。”",
                    "zhushu": "紓，解也。屢，力住切。長，丁丈切。下同。紓，直吕切；徐音舒。解，音蟹。"
                },
                {
                    "paragraph": "然明曰：“政將焉往？”裨諶曰：“善之代不善，天命也，其焉辟子産？",
                    "zhushu": "言政必歸子産。焉，於䖍切。下同。"
                },
                {
                    "paragraph": "舉不踰等，則位班也。",
                    "zhushu": "子産位班次應知政。"
                },
                {
                    "paragraph": "擇善而舉，則丗隆也。",
                    "zhushu": "丗所髙也。"
                },
                {
                    "paragraph": "天又除之，奪伯有魄，",
                    "zhushu": "喪其精神，爲子産驅除。喪，息浪切。軀，丘具切，又如字。除，直據切，或如字。"
                },
                {
                    "paragraph": "子西即丗，將焉辟之？天禍鄭乆矣，其必使子産息之，乃猶可以戾。",
                    "zhushu": "戾，定也。"
                },
                {
                    "paragraph": "不然，將亡矣。”",
                    "zhushu": "",
                    "type": 2
                },
                {
                    "paragraph": "經三十年春，王正月，楚子使薳罷來聘。",
                    "zhushu": "罷，音皮。"
                },
                {
                    "paragraph": "○夏四月，蔡丗子般弑其君固。",
                    "zhushu": "般，音班。"
                },
                {
                    "paragraph": "○五月甲午，宋災。",
                    "zhushu": "天火曰災。"
                },
                {
                    "paragraph": "○宋伯姫卒。○天王殺其弟佞夫。",
                    "zhushu": "稱弟，以惡王殘骨肉。佞，乃定切。惡，烏路切，下“惡宋”同。又如字。"
                },
                {
                    "paragraph": "○王子瑕奔晉。",
                    "zhushu": "不言出奔，周無外。"
                },
                {
                    "paragraph": "○秋七月，叔弓如宋，葬宋共姫。",
                    "zhushu": "共姫，從夫謚也。叔弓，叔老之子，卿共葬事，禮過厚。三月而葬，速。共，音恭。注皆同。"
                },
                {
                    "paragraph": "○鄭良霄出奔許，",
                    "zhushu": "耆酒荒淫，書名，罪之。耆，市志切。"
                },
                {
                    "paragraph": "○自許入于鄭。",
                    "zhushu": "不言復入，獨還，無兵。復，扶又切。"
                },
                {
                    "paragraph": "○鄭人殺良霄。○冬十月，葬蔡景公。",
                    "zhushu": "無傳。"
                },
                {
                    "paragraph": "○晉人、齊人、宋人、衛人、鄭人、曹人、莒人、邾人、滕人、薛人、𣏌人、小邾人㑹于澶淵，宋災故。",
                    "zhushu": "㑹未有言其事者，此言宋災故，以惡宋人不克己自貴，而出㑹求財。澶，市然切；字林音丈仙切，云水在宋。",
                    "type": 2
                },
                {
                    "paragraph": "傳三十年春，王正月，楚子使薳罷來聘，通嗣君也。",
                    "zhushu": "郟敖即位。"
                },
                {
                    "paragraph": "穆叔問王子之爲政何如？",
                    "zhushu": "王子圍爲令尹。“問王子之爲政”，一本作“問王子圍之爲政”，服䖍、王肅本同。"
                },
                {
                    "paragraph": "對曰：“吾儕小人，食而聽事，猶懼不給命，而不免於戾，焉與知政？”固問焉，不告。穆叔告大夫曰：“楚令尹將有大事，子蕩將與焉，",
                    "zhushu": "子湯、薳罷。儕，仕皆切。焉，於䖍切。與，音預。下“將與”、“與於”同。"
                },
                {
                    "paragraph": "助之匿其情矣。”",
                    "zhushu": "子圍素貴，郟敖微弱，請侯皆知其將爲亂，故穆叔問之。匿，女力切。"
                },
                {
                    "paragraph": "○子産相鄭伯以如晉，叔向問鄭國之政焉。對曰：“吾得見與否，在此歳也。駟、良方爭，未知所成。",
                    "zhushu": "駟氏，子晳也。良氏，伯有也。相，息亮切。爭，爭𨷵之爭。下注“良爭”同。"
                },
                {
                    "paragraph": "若有所成，吾得見，乃可知也。”叔向曰：“不旣和矣乎？”對曰：“伯有侈而愎，",
                    "zhushu": "愎，很也。愎，彼力切。很，胡墾切。"
                },
                {
                    "paragraph": "子晳好在人上，莫能相下也。雖其和也，猶相積惡也，惡至無日矣。”",
                    "zhushu": "爲此年秋良霄出奔傳。好，呼報切。下，戸嫁切。"
                },
                {
                    "paragraph": "○二月癸未，晉悼夫人食輿人之城𣏌者，",
                    "zhushu": "輿，衆也。城𣏌在往年。食，音嗣。輿，音餘。"
                },
                {
                    "paragraph": "絳縣人或年長矣，無子，而往，與於食。有與疑年，使之年。",
                    "zhushu": "使言其年。長，丁丈切。"
                },
                {
                    "paragraph": "曰：“臣小人也，不知紀年。臣生之歳，正月甲子朔，四百有四十五甲子矣，其季於今三之一也。”",
                    "zhushu": "所稱正月，謂夏正月也。三分六甲之一，得甲子、甲戌，盡癸未。夏，戸雅切。"
                },
                {
                    "paragraph": "吏走問諸朝。",
                    "zhushu": "皆不知，故問之。“吏走”，一本作“使走”，如字，疾速之意也。一曰：走使之人也。服䖍、王肅夲作“吏”，云：吏，不知歷者。"
                },
                {
                    "paragraph": "師曠曰：“魯叔仲惠伯㑹郤成子于承匡之歳也。",
                    "zhushu": "在文十一年。"
                },
                {
                    "paragraph": "是歳也，狄伐魯，叔孫莊叔於是乎敗狄于鹹，獲長狄僑如及虺也、豹也，而皆以名其子。七十三年矣。”",
                    "zhushu": "叔孫僑如、叔孫豹，皆取長狄名。鹹，音咸。僑，其驕切。虺，虚鬼切。"
                },
                {
                    "paragraph": "史趙曰：“亥有二首六身，",
                    "zhushu": "史趙，晉大史。亥字二畫在上，併三六爲身，如筭之六畫，音獲。併，歩頂切。"
                },
                {
                    "paragraph": "下二如身，是其日數也。”",
                    "zhushu": "下亥上二畫，豎置身旁。"
                },
                {
                    "paragraph": "士文伯曰：“然則二萬六千六百有六旬也。”",
                    "zhushu": "文伯，士弱之子。"
                },
                {
                    "paragraph": "趙孟問其縣大夫，則其屬也。",
                    "zhushu": "屬趙武。"
                },
                {
                    "paragraph": "召之，而謝過焉，曰：“武不才，任君之大事，以晉國之多虞，不能由吾子，",
                    "zhushu": "由，用也。"
                },
                {
                    "paragraph": "使吾子辱在泥塗乆矣，武之罪也。敢謝不才。”遂仕之，使助爲政。辭以老。與之田，使爲君復陶，",
                    "zhushu": "復陶，主衣服之官。復，音服，又音福。"
                },
                {
                    "paragraph": "以爲絳縣師，",
                    "zhushu": "縣師，掌地域，辯其夫家人民。"
                },
                {
                    "paragraph": "而廢其輿尉。",
                    "zhushu": "以役孤老故。"
                },
                {
                    "paragraph": "於是魯使者在晉，歸以語諸大夫。季武子曰：“晉未可媮也。",
                    "zhushu": "媮，薄也。使，所吏切。語，魚據切。媮，他侯切。"
                },
                {
                    "paragraph": "有趙孟以爲大夫，有伯瑕以爲佐，",
                    "zhushu": "伯瑕，士文伯。"
                },
                {
                    "paragraph": "有史趙、師曠而咨度焉，有叔向、女齊以師保其君。其朝多君子，其庸可媮乎？勉事之而後可。”",
                    "zhushu": "傳言晉所以不失諸侯，且明歷也。度，待洛切。"
                },
                {
                    "paragraph": "○夏四月己亥，鄭伯及其大夫盟。",
                    "zhushu": "駟、良爭故。"
                },
                {
                    "paragraph": "君子是以知鄭難之不已也。",
                    "zhushu": "鄭伯微弱，不能制其臣下，君臣詛盟，故曰亂未已。難，刀且切。詛，側慮切。"
                },
                {
                    "paragraph": "○蔡景侯爲大子般娶于楚，通焉。大子弑景侯。",
                    "zhushu": "終子産言有子禍也。爲，于僞切。娶，七住切。"
                },
                {
                    "paragraph": "○初，王儋季卒，",
                    "zhushu": "儋季，周靈王弟。儋，丁甘切。"
                },
                {
                    "paragraph": "其子括將見王，而歎。",
                    "zhushu": "括除服見靈王，入朝而歎。括，古活切。見，賢遍切。"
                },
                {
                    "paragraph": "單公子愆期爲靈王御士，過諸廷，",
                    "zhushu": "愆期行過王廷。單，音善。愆，起䖍切。廷，音庭。"
                },
                {
                    "paragraph": "聞其歎而言曰：“烏乎！必有此夫！”",
                    "zhushu": "欲有此朝廷之權。烏乎，夲又作“嗚呼”，音同。夫，音扶。"
                },
                {
                    "paragraph": "入以告王，且曰：“必殺之。不慼而願大，視躁而足髙，心在他矣。不殺，必害。”王曰：“童子何知？”及靈王崩，儋括欲立王子佞夫，",
                    "zhushu": "佞夫，靈王子，景王弟。躁，卑報切。"
                },
                {
                    "paragraph": "佞夫弗知。戊子，儋括圍蔿，逐成愆，",
                    "zhushu": "成愆，蔿邑。大失。蔿，于委切。"
                },
                {
                    "paragraph": "成愆奔平畤。",
                    "zhushu": "平畤，周邑。畤，音止，又音市，本或作“疇”。"
                },
                {
                    "paragraph": "五月癸巳，尹言多、劉毅、單蔑、甘過、鞏成殺佞夫。",
                    "zhushu": "五子，周大夫。過，音戈。鞏，九勇切。"
                },
                {
                    "paragraph": "括、瑕、廖奔晉。",
                    "zhushu": "括、廖不書，賤也。廖，力彫切，又勑留切。"
                },
                {
                    "paragraph": "書曰：“天王殺其弟佞夫。”罪在王也。",
                    "zhushu": "佞夫不知，故經書在宋災下，從赴。"
                },
                {
                    "paragraph": "○或呌于宋大廟",
                    "zhushu": "叫，呼也。叫，古弔切。大，音泰。一本無“大”字。呼，火故切。"
                },
                {
                    "paragraph": "曰：“譆譆出出。”",
                    "zhushu": "譆譆，𤍠也。出出，戒伯姫。譆，許其切。出，如字。鄭注周禮引此作“詘詘”。劉昌宗亦音出。"
                },
                {
                    "paragraph": "鳥鳴于亳社，",
                    "zhushu": "殷社。亳，歩各切。"
                },
                {
                    "paragraph": "如曰譆譆。",
                    "zhushu": "皆火妖也。"
                },
                {
                    "paragraph": "甲午，宋大災。宋伯姫卒，待姆也。",
                    "zhushu": "姆，女師。姆，徐音茂。字林：亡又切，又音母。"
                },
                {
                    "paragraph": "君子謂宋共姫：“女而不婦。女待人，",
                    "zhushu": "待人而行。"
                },
                {
                    "paragraph": "婦義事也。”",
                    "zhushu": "義，從宜也。伯姫時年六十左右。"
                },
                {
                    "paragraph": "○六月，鄭子産如陳涖盟。歸，復命。告大夫曰：“陳，亡國也，不可與也。",
                    "zhushu": "不可與結好。好，呼報切。"
                },
                {
                    "paragraph": "聚禾粟，繕城郭，恃此二者，而不撫其民。其君弱植，公子侈，大子卑，大夫敖，政多門，",
                    "zhushu": "政不由一人。繕，上戰切。植，徐，直吏切，又時力切。敖，五報切。本亦作“慠”。服本作“放”，云：淫放也。"
                },
                {
                    "paragraph": "以介於大國，",
                    "zhushu": "介，間也。介，音界。"
                },
                {
                    "paragraph": "能無亡乎？不過十年矣。”",
                    "zhushu": "爲昭八年楚滅陳傳。"
                },
                {
                    "paragraph": "○秋七月，叔弓如宋，葬共姫也。",
                    "zhushu": "傷伯姬之遇災，故使卿共葬。共，音恭。"
                },
                {
                    "paragraph": "○鄭伯有耆酒，爲窟室，",
                    "zhushu": "窟室，地室。耆，市志切。窟，口忽切。"
                },
                {
                    "paragraph": "而夜飲酒，擊鍾焉，朝至，未已。朝者曰：“公焉在？”",
                    "zhushu": "家臣故謂伯有爲公焉在，於䖍切。"
                },
                {
                    "paragraph": "其人曰：“吾公在壑谷。”",
                    "zhushu": "壑谷，窟室。壑，呼洛切。"
                },
                {
                    "paragraph": "皆自朝布路而罷。",
                    "zhushu": "布路，分散。罷，皮買切。徐，扶彼切。"
                },
                {
                    "paragraph": "旣而朝，",
                    "zhushu": "伯有朝鄭君。"
                },
                {
                    "paragraph": "則又將使子晳如楚，歸而飲酒。庚子，子晳以駟氏之甲伐而焚之。伯有奔雍梁，",
                    "zhushu": "雍梁，鄭地。雍，於用切。"
                },
                {
                    "paragraph": "醒而後知之，遂奔許。",
                    "zhushu": ""
                },
                {
                    "paragraph": "大夫聚謀。子反曰：“仲虺之志",
                    "zhushu": "仲虺，湯左相。醒，星頂切。相，息亮切。"
                },
                {
                    "paragraph": "云：“亂者取之，亡者侮之。推亡固存，國之利也。”罕、駟、豐同生，",
                    "zhushu": "罕，子皮。駟，子晳。豐，公孫叚也。三家本同母兄弟。侮，亡甫切。"
                },
                {
                    "paragraph": "伯有汏侈，故不免。”",
                    "zhushu": "三家同出，而伯有孤特，又汏侈，所以亡。汏，音泰。"
                },
                {
                    "paragraph": "人謂子産就直助彊。",
                    "zhushu": "時謂子晳直，三家彊。"
                },
                {
                    "paragraph": "子産曰：“豈爲我徒？",
                    "zhushu": "徒，黨也。言不以駟、良爲黨。"
                },
                {
                    "paragraph": "國之禍難，誰知所敝？或主彊直，難乃不生。",
                    "zhushu": "言能彊能直，則可弭難。今三家未能，則伯有方爭。難，乃旦切。弭，彌氏切。爭，爭𨷵之爭。"
                },
                {
                    "paragraph": "姑成吾所。”",
                    "zhushu": "欲。以無所附著爲所。著，直略切。"
                },
                {
                    "paragraph": "辛丑，子産斂伯有氏之死者而殯之，不及謀而遂行。",
                    "zhushu": "不與於國謀。斂，力豔切。與，音預。下不與同。"
                },
                {
                    "paragraph": "印叚從之。",
                    "zhushu": "義子産。"
                },
                {
                    "paragraph": "子皮止之。衆曰：“人不我順，何止焉？”子皮曰：“夫子禮於死者，況生者乎？”遂自止之。壬寅，子産入。癸卯，子石入。",
                    "zhushu": "子石，印叚。"
                },
                {
                    "paragraph": "皆受盟于子晳氏。乙巳，鄭伯及其大夫盟于大宫，",
                    "zhushu": "大宫，祖廟。"
                },
                {
                    "paragraph": "盟國人于師之梁之外。",
                    "zhushu": "師之梁，鄭城門。"
                },
                {
                    "paragraph": "伯有聞鄭人之盟己也，怒。聞子皮之甲不與攻己也，喜，曰：“子皮與我矣。”癸丑，晨，自墓門之瀆入，",
                    "zhushu": "墓門，鄭城門。瀆，徐音豆。"
                },
                {
                    "paragraph": "因馬師頡介于襄庫，以伐舊北門。",
                    "zhushu": "馬師頡，子羽孫。頡，户結切。介，音界。"
                },
                {
                    "paragraph": "駟帶率國人以伐之。",
                    "zhushu": "駟帶，子西之子，子晳之宗主。"
                },
                {
                    "paragraph": "皆召子産。",
                    "zhushu": "駟氏、伯有俱召。"
                },
                {
                    "paragraph": "子産曰：“兄弟而及此，吾從天所與。”",
                    "zhushu": "兄弟恩等，故無所偏助。"
                },
                {
                    "paragraph": "伯有死於羊肆。",
                    "zhushu": "羊肆，市列。"
                },
                {
                    "paragraph": "子産襚之，枕之股而哭之，斂而殯諸伯有之臣在市側者，旣而葬諸斗城。",
                    "zhushu": "斗城，鄭地名。禭，音遂。枕，之鴆切。股，音古。"
                },
                {
                    "paragraph": "子駟氏欲攻子産。子皮怒之，曰：“禮，國之幹也。殺有禮，禍莫大焉。”乃止。",
                    "zhushu": "斂葬伯有爲有禮。"
                },
                {
                    "paragraph": "於是游吉如晉還，聞難不入，",
                    "zhushu": "懼禍并及。難，乃旦切。"
                },
                {
                    "paragraph": "復命于介。八月甲子，奔晉。駟帶追之，及酸棗。與子上盟，用兩珪質于河。",
                    "zhushu": "子上，駟帶也。沈珪於河爲信也。酸棗，陳留縣。與子上用兩珪質于河質，如字，一音致。一本作與子上盟，絶句。用兩珪質于河，别爲匄。沈，音鴆，又如字。"
                },
                {
                    "paragraph": "使公孫𦙝入盟大夫。己巳，復歸。",
                    "zhushu": "游吉歸也。𦙝，許乙切。"
                },
                {
                    "paragraph": "書曰：“鄭人殺良霄”，不稱大夫，言自外入也。",
                    "zhushu": "旣出位絶，非復鄭大夫。復，音扶又切。"
                },
                {
                    "paragraph": "於子蟜之卒也，",
                    "zhushu": "子蟜，公孫蠆，卒在十九年。蟜，居表切。"
                },
                {
                    "paragraph": "將葬，公孫揮與裨竈晨㑹事焉。",
                    "zhushu": "㑹葬事。揮，許韋切。"
                },
                {
                    "paragraph": "過伯有氏，其門上生莠。子羽曰：“其莠猶在乎？”",
                    "zhushu": "子羽，公孫揮。以莠喻伯有。伯有侈，知其不能乆存。莠，羊九切，草也。"
                },
                {
                    "paragraph": "於是歳在降婁，降婁中而旦。",
                    "zhushu": "降婁，奎婁也。周七月，今五月，降婁中而天明。降，戸江切。奎，苦圭切。"
                },
                {
                    "paragraph": "裨竈指之曰：“猶可以終歳，",
                    "zhushu": "𢘆降婁也，歳星十二年而一終。"
                },
                {
                    "paragraph": "𡻕不及此次也已。”",
                    "zhushu": "不及降婁。"
                },
                {
                    "paragraph": "及其亡也，歳在娵訾之口，",
                    "zhushu": "娵訾，營室東璧。二十八年，歳星淫在𤣥枵，今三十年在娵訾，是歳星停在𤣥枵二年。娵，子須切。訾，子斯切。璧，音壁。枵，許驕切。"
                },
                {
                    "paragraph": "其明年，乃及降婁。",
                    "zhushu": ""
                },
                {
                    "paragraph": "僕展從伯有，與之皆死。",
                    "zhushu": "僕展，鄭大夫，伯有黨。"
                },
                {
                    "paragraph": "羽頡出奔晉，爲任大夫。",
                    "zhushu": "羽頡，馬師頡。任，晉縣，今屬廣平郡。任，音壬。"
                },
                {
                    "paragraph": "雞澤之㑹，",
                    "zhushu": "在三年。"
                },
                {
                    "paragraph": "鄭樂成奔楚，遂適晉。羽頡因之，與之比而事趙文子，言伐鄭之說焉。以宋之盟故，不可。",
                    "zhushu": "宋盟約弭兵故。比，毗志切。"
                },
                {
                    "paragraph": "子皮以公孫鉏爲馬師。",
                    "zhushu": "鉏，子罕之子，代羽頡。鉏，仕居切。"
                },
                {
                    "paragraph": "○楚公子圍殺大司馬蔿掩而取其室。",
                    "zhushu": "蔿掩，二十五年爲大司馬。"
                },
                {
                    "paragraph": "申無宇曰：“王子必不免。",
                    "zhushu": "無宇，芋尹。芋，于付切。"
                },
                {
                    "paragraph": "善人，國之主也。王子相楚國，將善是封殖，而虐之，是禍國也。且司馬，令尹之偏，",
                    "zhushu": "偏，佐也。相，息亮切。下“相之”同。"
                },
                {
                    "paragraph": "而王之四體也。",
                    "zhushu": "俱服肱也。"
                },
                {
                    "paragraph": "絶民之主，去身之偏，艾王之體，以禍其國，無不祥大焉。何以得免？”",
                    "zhushu": "爲昭十三年楚弑靈王傳。去，起吕切。艾，魚廢切。"
                },
                {
                    "paragraph": "○爲宋災故，諸侯之大夫㑹，以謀歸宋財。冬十月，",
                    "zhushu": ""
                },
                {
                    "paragraph": "叔孫豹㑹晉趙武、齊公孫蠆、宋向戌、衛北宫佗、",
                    "zhushu": "佗，北宫括之子。佗，徒河切。"
                },
                {
                    "paragraph": "鄭罕虎",
                    "zhushu": "虎，子皮。"
                },
                {
                    "paragraph": "及小邾之大夫，㑹于澶淵。旣而無歸於宋，故不書其人。",
                    "zhushu": ""
                },
                {
                    "paragraph": "君子曰：“信其不可不愼乎！澶淵之㑹，卿不書，不信也夫。諸侯之上卿，㑹而不信，寵名皆棄，不信之不可也如是。",
                    "zhushu": "寵，謂族也。“不信也夫”，音扶，一讀以“夫”爲下句首。"
                },
                {
                    "paragraph": "詩曰：“文王陟降，在帝左右。”信之謂也。",
                    "zhushu": "詩大雅。言文王所以能上接天，下接人，動順帝者，唯以信。"
                },
                {
                    "paragraph": "又曰：“淑愼爾止，無載爾僞。”不信之謂也。”",
                    "zhushu": "逸詩也。言當善愼舉止，無載行詐僞。"
                },
                {
                    "paragraph": "書曰“某人某人㑹于澶淵，宋災故”，尤之也。",
                    "zhushu": "傳云“旣而無歸”，所以釋諸侯大夫之不書也。又云“宋災故，尤之”，所以釋向戌之井貶也。戍爲正卿，深致火災，燒殺其夫人，未聞克已之意，而以求財合諸侯，故與不歸財者同文。"
                },
                {
                    "paragraph": "不書魯大夫，諱之也。",
                    "zhushu": "向戌旣以災求財，諸大夫許而不歸，客主皆貶。君子以尊尊之義也。君親有隱，故略不書魯大夫以示例。"
                },
                {
                    "paragraph": "○鄭子皮授子産政，",
                    "zhushu": "伯有死，子皮知政，以子産賢，故讓之。"
                },
                {
                    "paragraph": "辭曰：“國小而偪，",
                    "zhushu": "偪近大國。偪，彼力切。近，附近之近。"
                },
                {
                    "paragraph": "族大寵多，不可爲也。”",
                    "zhushu": "爲，猶治也。"
                },
                {
                    "paragraph": "子皮曰：“虎帥以聽，誰敢犯子？子善相之。國無小，",
                    "zhushu": "言在治政。治，直吏切。"
                },
                {
                    "paragraph": "小能事大，國乃寛。”",
                    "zhushu": "爲大所恤故也。"
                },
                {
                    "paragraph": "子産爲政，有事伯石，賂與之邑。",
                    "zhushu": "伯石，公孫叚。有事，欲使之。"
                },
                {
                    "paragraph": "子大叔曰：“國皆其國也，奚獨賂焉？”",
                    "zhushu": "言鄭大夫其憂鄭國事，何爲獨賂之。"
                },
                {
                    "paragraph": "子産曰：“無欲實難。",
                    "zhushu": "言人不能無欲。"
                },
                {
                    "paragraph": "皆得其欲，以從其事，而要其成。非我有成，其在人乎？",
                    "zhushu": "言成猶在我，非在他。要，一遥切。"
                },
                {
                    "paragraph": "何愛於邑？邑將焉往？”",
                    "zhushu": "言猶在國。焉，於䖍切。"
                },
                {
                    "paragraph": "子大叔曰：“若四國何？”",
                    "zhushu": "恐爲四鄰所𥬇。"
                },
                {
                    "paragraph": "子産曰：“非相違也，而相從也，",
                    "zhushu": "言賂以邑，欲爲和順。"
                },
                {
                    "paragraph": "四國何尤焉？鄭書有之",
                    "zhushu": "鄭國史書。"
                },
                {
                    "paragraph": "曰：“安定國家，必大焉先。”",
                    "zhushu": "先和大族，而後國家安。"
                },
                {
                    "paragraph": "姑先安大，以待其所歸。”",
                    "zhushu": "要其成也。"
                },
                {
                    "paragraph": "旣，伯石懼而歸邑，卒與之。",
                    "zhushu": "卒，終也。"
                },
                {
                    "paragraph": "伯有旣死，使大史命伯石爲卿，辭。大史退，則請命焉。",
                    "zhushu": "請大史更命。已"
                },
                {
                    "paragraph": "復命之，又辭。如是三，乃受䇿入拜。子産是以惡其爲人也，",
                    "zhushu": "惡其虚飾。復，扶又切。三，息暫切，又如字。䇿，初革切。惡，烏路切。"
                },
                {
                    "paragraph": "使次己位。",
                    "zhushu": "畏其作亂，故寵之。"
                },
                {
                    "paragraph": "子産使都鄙有章，",
                    "zhushu": "國都及邊鄙，車服尊卑，各有分部。分，扶運切。"
                },
                {
                    "paragraph": "上下有服，",
                    "zhushu": "公卿大夫，服不相踰。"
                },
                {
                    "paragraph": "田有封洫，",
                    "zhushu": "封，疆也。洫，溝也。洫，況域切。疆，居良切。"
                },
                {
                    "paragraph": "廬井有伍。",
                    "zhushu": "廬，舎也。九夫爲井。使五家相保。"
                },
                {
                    "paragraph": "大人之忠儉者，",
                    "zhushu": "謂卿大夫。大人，本或作大夫者，非。"
                },
                {
                    "paragraph": "從而與之，泰侈者，因而斃之。",
                    "zhushu": "因其有罪而斃踣之。踣，蒲北切。"
                },
                {
                    "paragraph": "豐卷將祭，請田焉。弗許，",
                    "zhushu": "田，獵也。卷，眷勉切。徐，居阬切。"
                },
                {
                    "paragraph": "曰：“唯君用鮮，",
                    "zhushu": "鮮，野獸。"
                },
                {
                    "paragraph": "衆給而已。”",
                    "zhushu": "衆臣祭，以芻豢爲足。芻，初俱切。豢，音患。牛羊曰芻，犬豕曰豢。"
                },
                {
                    "paragraph": "子張怒，",
                    "zhushu": "子張，豐卷。"
                },
                {
                    "paragraph": "退而徴役。",
                    "zhushu": "召兵。欲攻子産。"
                },
                {
                    "paragraph": "子産奔晉，子皮止之，而逐豐卷。豐卷奔晉。子産請其田、里，",
                    "zhushu": "請於公，不役入。"
                },
                {
                    "paragraph": "三年而復之，反其田、里及其人焉。",
                    "zhushu": "田里所收入。"
                },
                {
                    "paragraph": "從政一年，輿人誦之，曰：“取我衣冠而褚之，",
                    "zhushu": "禇，畜也。奢侈者畏法，故畜藏。褚，張吕切。畜，勑六切，又許六切。本又作䙒，同。"
                },
                {
                    "paragraph": "取我田疇而伍之。孰殺子産，吾其與之。”",
                    "zhushu": "並畔爲疇。並，蒲杏切，又蒲項切。"
                },
                {
                    "paragraph": "及三年，又誦之：“我有子弟，子産誨之。我有田疇，子産殖之。",
                    "zhushu": "殖，生也。殖，時力切。徐，是吏切。此恊下韻。"
                },
                {
                    "paragraph": "子産而死，誰其嗣之？”",
                    "zhushu": "嗣，續也。傳言鄭所以興。",
                    "type": 2
                },
                {
                    "paragraph": "經三十有一年，春，王正月。○",
                    "zhushu": ""
                },
                {
                    "paragraph": "夏，六月，辛巳，公薨于楚宫。",
                    "zhushu": "公不居先君之路寢，而安所樂，失其所也。樂，音洛，又音岳，又五敎切。"
                },
                {
                    "paragraph": "○秋，九月，癸巳，子野卒。",
                    "zhushu": "不書葬，未成君。"
                },
                {
                    "paragraph": "○己亥，仲孫羯卒。○",
                    "zhushu": ""
                },
                {
                    "paragraph": "冬，十月，滕子來㑹葬。",
                    "zhushu": "諸侯㑹葬，非禮。"
                },
                {
                    "paragraph": "○癸酉，葬我君襄公。○",
                    "zhushu": ""
                },
                {
                    "paragraph": "十有一月，莒人弑其君密州。",
                    "zhushu": "不稱弑者主名，君無道也。弑，申志切。",
                    "type": 2
                },
                {
                    "paragraph": "傳三十一年，春，王正月，穆叔至自㑹，",
                    "zhushu": "澶淵㑹還。"
                },
                {
                    "paragraph": "見孟孝伯，語之曰：“趙孟將死矣。其語偷，不似民主。",
                    "zhushu": "偷，苟且。語，魚據切。下吾語諸同。偷，他侯切。"
                },
                {
                    "paragraph": "且年未盈五十，而諄諄焉如八九十者，弗能乆矣。",
                    "zhushu": "成二年戰於鞌，趙朔已死，於是趙文子始生。至襄三十年㑹澶淵，蓋年四十七八，故言未盈五十。諄，徐之閏切，或音之純切。"
                },
                {
                    "paragraph": "若趙孟死，爲政者其韓子乎！",
                    "zhushu": "韓子，韓起。"
                },
                {
                    "paragraph": "吾子盍與季孫言之，可以樹善，君子也。",
                    "zhushu": "言韓起有君子之德，今方知政，可素往立善。盍，户臘切。"
                },
                {
                    "paragraph": "晉君將失政矣，若不樹焉，使早備魯。",
                    "zhushu": "使韓子早爲魯備。"
                },
                {
                    "paragraph": "旣而政在大夫，韓子懦弱，大夫多貪，求欲無厭，齊、楚未足與之，魯其懼哉！”孝伯曰：“人生幾何，誰能無偷？朝不及夕，將安用樹？”穆叔出而告人曰：“孟孫將死矣。吾語諸趙孟之偷也，而又甚焉。”",
                    "zhushu": "言朝不及夕，偷之甚也。懦，乃亂切。厭，於鹽切。幾，居豈切。本或作“民生無幾何”。朝，如字。"
                },
                {
                    "paragraph": "又與季孫語晉故，",
                    "zhushu": "如與孟孫言。"
                },
                {
                    "paragraph": "季孫不從。及趙文子卒，",
                    "zhushu": "在昭元年。"
                },
                {
                    "paragraph": "晉公室卑，政在侈家。韓宣子爲政，不能圖諸侯。魯不堪晉求，讒慝𢎞多，是以有平丘之㑹。",
                    "zhushu": "平丘㑹在昭十三年，晉人執季孫意如。慝，他得切。"
                },
                {
                    "paragraph": "○齊子尾害閭丘嬰，欲殺之，使帥師以伐陽州。",
                    "zhushu": "陽州，魯地。"
                },
                {
                    "paragraph": "我問師故。",
                    "zhushu": "魯以師往，問齊何故伐我。"
                },
                {
                    "paragraph": "夏五月，子尾殺閭丘嬰，以說于我師。",
                    "zhushu": "言伐魯者，嬰所爲也。伐陽州不書，不成戊。說，音恱。"
                },
                {
                    "paragraph": "工僂儷、渻竈、孔虺、賈寅出奔莒。",
                    "zhushu": "四子，嬰之黨。僂，功侯切。儷，所蟹切，舊所綺切。渻，生領切；徐作省，所幸切，又息井切，又音銷。虺，許鬼切。"
                },
                {
                    "paragraph": "出羣公子。",
                    "zhushu": "爲昭十年欒、髙之難復羣公子起本。難，乃旦切。"
                },
                {
                    "paragraph": "○公作楚宫。",
                    "zhushu": "適楚，好其宫，歸而作之。好，呼報切。"
                },
                {
                    "paragraph": "穆叔曰：“大誓云：“民之所欲，天必從之。”",
                    "zhushu": "今尚書大誓亦無此文，故諸儒疑大音泰，本亦作泰。"
                },
                {
                    "paragraph": "君欲楚也夫，故作其宫。若不復適楚，必死是宫也。”六月辛巳，公薨于楚宫。",
                    "zhushu": ""
                },
                {
                    "paragraph": "叔仲帶竊其拱璧，",
                    "zhushu": "拱璧，公大璧。夫，音扶。復，扶又切。拱，九勇切。"
                },
                {
                    "paragraph": "以與御人，納諸其懷，而從取之，由是得罪。",
                    "zhushu": "得罪，謂魯人薄之，故子孫不得志於魯。"
                },
                {
                    "paragraph": "立胡女敬歸之子子野，",
                    "zhushu": "胡，歸姓之國。敬歸，襄公妾。"
                },
                {
                    "paragraph": "次于季氏。秋九月癸巳，卒，毀也。",
                    "zhushu": "過哀毀瘠，以致滅性。瘠，在亦切。"
                },
                {
                    "paragraph": "己亥，孟孝伯卒，",
                    "zhushu": "終穆叔言。"
                },
                {
                    "paragraph": "立敬歸之娣齊歸之子公子禂。",
                    "zhushu": "齊，謚。禂，昭公名。娣，大計切。禂，直由切。"
                },
                {
                    "paragraph": "穆叔不欲，曰：“大子死，有母弟則立之，無則立長。",
                    "zhushu": "立庶子則以年，長，丁丈切。"
                },
                {
                    "paragraph": "年鈞擇賢，義鈞則卜，古之道也。",
                    "zhushu": "先人事，後卜筮也。義鈞，謂賢等。"
                },
                {
                    "paragraph": "非適嗣，何必娣之子？",
                    "zhushu": "言子野非適嗣。適，丁歷切。"
                },
                {
                    "paragraph": "且是人也，居喪而不哀，在慼而有嘉容，是謂不度。不度之人，鮮不爲患。若果立之，必爲季氏憂。”武子不聽，卒立之。比及葬，三易衰，衰祍如故衰。",
                    "zhushu": "言其嬉戲無度。鮮，息淺切。比，必利切。三，如字，又息暫切。衰，本又作縗，亦作䙑，同七雷切。祍，而甚切；徐，而鴆切，裳下也。嬉，許其切。"
                },
                {
                    "paragraph": "於是昭公十九年矣，猶有童心，君子是以知其不能終也。",
                    "zhushu": "爲昭二十五年公孫於齊傳。"
                },
                {
                    "paragraph": "○冬十月，滕成公來㑹葬，惰而多涕。",
                    "zhushu": "惰，不敬也。惰，徒卧切。涕，他禮切。"
                },
                {
                    "paragraph": "子服惠伯曰：“滕君將死矣。怠於其位，而哀已甚，兆於死所矣，",
                    "zhushu": "有死兆。"
                },
                {
                    "paragraph": "能無從乎？”",
                    "zhushu": "爲昭三年膝子卒傳。"
                },
                {
                    "paragraph": "癸酉，葬襄公。○",
                    "zhushu": ""
                },
                {
                    "paragraph": "公薨之月，子産相鄭伯以如晉。晉侯以我喪故，未之見也。子産使盡壞其館之垣，而納車馬焉。士文伯讓之，曰：“敝邑以政刑之不脩，寇盗充斥，",
                    "zhushu": "充，滿。斥，見。言其多。相，息亮切。盡，子忍切。壞，音怪，下同。館，古亂切，字從食。字林又云：“客舎也。”旁作“舎”，非。垣，音𡊮，牆也。見，賢遍切。"
                },
                {
                    "paragraph": "無若諸侯之屬辱在寡君者何，是以令吏人完客所館，",
                    "zhushu": "館，舎也。令，力呈切。完，音九。"
                },
                {
                    "paragraph": "髙其閈閎，",
                    "zhushu": "閎，門也。閈，戸旦切。說文云：“閭也。汝南平輿縣里門曰閈。”沈云：“閉也。”閎，獲耕切。杜云：“門也。”爾雅云：“衡門謂之閎”是也。又云：“所以止扉謂之閎。”然爾雅本止扉之名，或作“閣”字，讀者因改左傳皆作各音。合下文云“門不容車”，此云“髙其閈閎”，俱謂門耳，於義自通。無爲穿鑿，"
                },
                {
                    "paragraph": "厚其牆垣，以無憂客使。",
                    "zhushu": "無令客使憂寇盗。使，所吏切。"
                },
                {
                    "paragraph": "今吾子壞之，雖從者能戒，其若異客何？以敝邑之爲盟主，繕完葺牆，",
                    "zhushu": "葺，覆也。從，才用切，下“賔從”同。葺，侵入切，徐音集，又子入切。謂以草覆牆"
                },
                {
                    "paragraph": "以待賔客，若皆毀之，其何以共命？寡君使匄請命。”",
                    "zhushu": "請問毀垣之命。共，音恭。匄，本又作“丐”，古害切，士文伯名也。今傳本皆作“匄”字，或作正字，釋例亦然。解者云：士文伯是范氏之族，不應與范宣子同名，作“正”是也。案：士文伯，字伯瑕。又春秋時人名字皆相配，楚令尹陽丐字子瑕，即與文伯名字正同。又鄭有駟乞字子瑕，“匄”與“乞”義同，則作“匄”者是。又案：魯有仲嬰齊，是莊公之孫；又有公孫嬰齊，是文公之孫。仲嬰齊於公孫嬰齊爲從祖，同時同名。鄭有公孫叚，字子石，又云伯石。印叚字伯石，傳又謂之二子石。然印叚即公孫叚，從父兄弟之子，尚同名字，伯瑕與宣子何廢同乎？"
                },
                {
                    "paragraph": "對曰：“以敝邑褊小，介於大國，",
                    "zhushu": "介，間也。褊，必淺切。介，音界。"
                },
                {
                    "paragraph": "誅求無時，",
                    "zhushu": "誅，責也。"
                },
                {
                    "paragraph": "是以不敢寧居，悉索敝賦，以來㑹時事。",
                    "zhushu": "隨時來朝㑹。索，所白切，又悉各切。"
                },
                {
                    "paragraph": "逢執事之不間，而未得見，又不獲聞命，未知見時。不敢輸幣，亦不敢暴露。其輸之，則君之府實也，非薦陳之，不敢輸也。",
                    "zhushu": "薦陳，猶獻見也。間，音閑。見，賢遍切，下同。暴，歩卜切。"
                },
                {
                    "paragraph": "其暴露之，則恐燥濕之不時而朽蠧，以重敝邑之罪。僑聞文公之爲盟主也，",
                    "zhushu": "僑，子産名。丈公，晉重耳。燥，素早切。蠧，丁故切，蟲敗也。重，直用切，及下重罪同。僑，其驕切。重耳，直龍切。"
                },
                {
                    "paragraph": "宫室卑庳，無觀臺榭，以崇大諸侯之館，館如公寢；庫廐繕脩，司空以時平易道路，",
                    "zhushu": "易，治也。庳，音婢，亦音卑。觀，古亂切。榭，音謝，本亦作“謝”。土髙曰臺，有木曰榭。廐，九又切。易，以䜴切。"
                },
                {
                    "paragraph": "圬人以時塓館宮室；",
                    "zhushu": "圬人，塗者。塓，塗也。圬，本作“汚”，同音烏。塓，莫歷切。"
                },
                {
                    "paragraph": "諸侯賔至，甸設庭燎，",
                    "zhushu": "庭燎，設火於庭。甸，徒遍切。燎，力妙切，徐，力遥切，又力弔切。庭燎，大燭。"
                },
                {
                    "paragraph": "僕人巡宫；",
                    "zhushu": "巡宫，行夜。行，下孟切，下“巡行”同。"
                },
                {
                    "paragraph": "車馬有所，",
                    "zhushu": "有所處。"
                },
                {
                    "paragraph": "賔從有代，",
                    "zhushu": "代客役。"
                },
                {
                    "paragraph": "巾車脂轄，",
                    "zhushu": "巾車，主車之官。巾，如字。劉昌宗周禮音居覲切。轄，戸瞎切。"
                },
                {
                    "paragraph": "隷人、牧圉，各瞻其事；",
                    "zhushu": "瞻視客所當得。瞻，之廉切。"
                },
                {
                    "paragraph": "百官之屬，各展其物；",
                    "zhushu": "展，陳也。謂羣官各陳其物以待賔。"
                },
                {
                    "paragraph": "公不留賔，而亦無廢事；",
                    "zhushu": "賔得速去，則事不廢。"
                },
                {
                    "paragraph": "憂樂同之，事則巡之，",
                    "zhushu": "巡，行也。樂，音洛。"
                },
                {
                    "paragraph": "敎其不知，而恤其不足；賔至如歸，無寧菑患；",
                    "zhushu": "言見遇如此，寧當復有菑患邪？無寧，寧也。菑，音災。復，扶又切。"
                },
                {
                    "paragraph": "不畏寇盜，而亦不患燥濕。今銅鞮之宫數里，",
                    "zhushu": "銅鞮，晉離宫。鞮，丁𠔃切。數，所主切。"
                },
                {
                    "paragraph": "而諸侯舎於隷人；",
                    "zhushu": "舎，女隷人舎。"
                },
                {
                    "paragraph": "門不容車，而不可踰越，",
                    "zhushu": "門庭之内迫迮，又有牆垣之限。迮，側百切。"
                },
                {
                    "paragraph": "盗賊公行，而天癘不戒，",
                    "zhushu": "癘，猶災也。言水潦無時。潦，音老。"
                },
                {
                    "paragraph": "賔見無時，命不可知。若又勿壞，是無所藏幣，以重罪也。敢請執事，將何所命之？",
                    "zhushu": "問晉命已所止之冝。見，賢遍切。"
                },
                {
                    "paragraph": "雖君之有魯喪，亦敝邑之憂也。",
                    "zhushu": "言鄭與魯亦有同姓之憂。"
                },
                {
                    "paragraph": "若獲薦幣，",
                    "zhushu": "薦，進也。"
                },
                {
                    "paragraph": "脩垣而行，",
                    "zhushu": "行，去也。"
                },
                {
                    "paragraph": "君之惠也，敢憚勤勞？”文伯復命，",
                    "zhushu": "反命於晉君。"
                },
                {
                    "paragraph": "趙文子曰：“信。",
                    "zhushu": "信如子産言。"
                },
                {
                    "paragraph": "我實不德，而以隷人之垣以贏諸侯，",
                    "zhushu": "贏，受也。贏，音盈。"
                },
                {
                    "paragraph": "是吾罪也。”使士文伯謝不敏焉。",
                    "zhushu": ""
                },
                {
                    "paragraph": "晉侯見鄭伯，有加禮，",
                    "zhushu": "禮加敬。"
                },
                {
                    "paragraph": "厚其宴好而歸之。乃築諸侯之館。叔向曰：“辭之不可以已也如是夫！子産有辭，諸侯頼之，若之何其釋辭也？詩曰：“辭之輯矣，民之協矣；辭之繹矣，民之莫矣。”",
                    "zhushu": "詩大雅。言辭輯睦則民協同，辭說繹則民安定。莫，猶定也。夫，音扶。讀者亦以“夫”爲下句首。輯，音集，又七入切。繹，又作懌，音亦。"
                },
                {
                    "paragraph": "其知之矣。”",
                    "zhushu": "謂詩人知辭之有益。"
                },
                {
                    "paragraph": "○鄭子皮使印叚如楚，以適晉告，禮也。",
                    "zhushu": "得事大國之禮。"
                },
                {
                    "paragraph": "○莒犂比公生去疾及展輿，",
                    "zhushu": "犂比，莒子密州之號。"
                },
                {
                    "paragraph": "旣立展輿，",
                    "zhushu": "立以爲丗子，"
                },
                {
                    "paragraph": "又廢之。犂比公虐，國人患之。十一月，展輿因國人以攻莒子，弑之，乃立。",
                    "zhushu": "展輿立爲君。弑，音試。本或作“乃自立”者，誤。"
                },
                {
                    "paragraph": "去疾奔齊，齊出也，",
                    "zhushu": "母，齊女也。"
                },
                {
                    "paragraph": "展輿具出也。",
                    "zhushu": "爲明年奔具傳。"
                },
                {
                    "paragraph": "書曰：“莒人弑其君買朱鉏”，",
                    "zhushu": "買朱鉏，密州之字。鉏，仕居切。"
                },
                {
                    "paragraph": "言罪之在也。",
                    "zhushu": "罪在鉏也。傳始例申明君臣書弑，今者父子，故復重明例。復，扶又切。重，直用切。"
                },
                {
                    "paragraph": "○呉子使屈狐庸聘于晉，",
                    "zhushu": "狐庸，巫臣之子也。成七年適呉爲行人。屈，君勿切。狐，音胡。"
                },
                {
                    "paragraph": "通路也。",
                    "zhushu": "通呉、晉之路。"
                },
                {
                    "paragraph": "趙文子問焉，曰：“延州來季子其果立乎？",
                    "zhushu": "延州來，季札邑。"
                },
                {
                    "paragraph": "巢隕諸樊，",
                    "zhushu": "在二十五年。隕，千敏切。"
                },
                {
                    "paragraph": "閽戕戴呉，",
                    "zhushu": "在二十九年。戴呉，餘祭。閽，音昏。戕，在良切。祭，側界切。"
                },
                {
                    "paragraph": "天似啓之，何如？”對曰：“不立。是二王之命也，非啓季子也。若天所啓，其在今嗣君乎！",
                    "zhushu": "嗣君，謂夷末。"
                },
                {
                    "paragraph": "甚德而度。德不失民，",
                    "zhushu": "民歸德。"
                },
                {
                    "paragraph": "度不失事，",
                    "zhushu": "審事情。"
                },
                {
                    "paragraph": "民親而事有序，其天所啓也。有呉國者，必此君之子孫實終之。季子，守節者也。雖有國，不立。”",
                    "zhushu": "言其三兄雖欲傳國與之，終不肯立。傳，直專切。"
                },
                {
                    "paragraph": "○十二月，北宮文子相衛襄公以如楚，",
                    "zhushu": "文子，北宮佗。襄公，獻公子。相，息亮切。"
                },
                {
                    "paragraph": "宋之盟故也。",
                    "zhushu": "晉、楚之從，交相見也。"
                },
                {
                    "paragraph": "過鄭，印叚廷勞于棐林，如聘禮而以勞辭。",
                    "zhushu": "用聘禮而用郊勞之辭。過，五禾切。廷，于況切。勞，力報切。棐，芳尾切。本又作斐。"
                },
                {
                    "paragraph": "文子入聘。",
                    "zhushu": "報印叚。"
                },
                {
                    "paragraph": "子羽爲行人，馮簡子與子大叔逆客。",
                    "zhushu": "逆文子。"
                },
                {
                    "paragraph": "事畢而出，言於衛侯曰：“鄭有禮，其數丗之福也。其無大國之討乎！詩云：“誰能執𤍠，逝不以濯？”",
                    "zhushu": "詩大雅。濯，以水濯手。數，所主切。濯，直角切。"
                },
                {
                    "paragraph": "禮之於政，如熱之有濯也。濯以救熱，何患之有？”",
                    "zhushu": "此以上，文子辭。上，時掌切。"
                },
                {
                    "paragraph": "子産之從政也，擇能而使之。馮簡子能斷大事；子大叔美秀而文；",
                    "zhushu": "其貌美，其才秀。斷，丁亂切。"
                },
                {
                    "paragraph": "公孫揮能知四國之爲，",
                    "zhushu": "知諸侯所欲爲。"
                },
                {
                    "paragraph": "而辨於其大夫之族姓、班位、貴賤、能否，而又善爲辭令。禆諶能謀，謀於野則獲，",
                    "zhushu": "得所謀也。禆，婢支切。諶，市林切。"
                },
                {
                    "paragraph": "謀於邑則否。",
                    "zhushu": "此才性之敝。"
                },
                {
                    "paragraph": "鄭國將有諸侯之事，子産乃問四國之爲於子羽，且使多爲辭令；與禆諶乗以適野，使謀可否；而告馮簡子，使斷之。事成，乃授子大叔使行之，以應對賔客。是以鮮有敗事。北宮文子所謂有禮也。",
                    "zhushu": "傳跡子産行事，以明比宫文子之言。乗，繩證切。鮮，息淺切。"
                },
                {
                    "paragraph": "○鄭人游于郷校，",
                    "zhushu": "郷之學校。校，戸孝切。鄭國謂學爲校。"
                },
                {
                    "paragraph": "以論執政。",
                    "zhushu": "論其得失。"
                },
                {
                    "paragraph": "然明謂子産曰：“毀郷校如何？”",
                    "zhushu": "患人於中謗議國政。”謗，布浪切。"
                },
                {
                    "paragraph": "子産曰：“何爲？夫人朝夕退而游焉，以議執政之善否。其所善者，吾則行之；其所惡者，吾則改之，是吾師也。若之何毀之？我聞忠善以損怨，",
                    "zhushu": "爲忠善，則怨謗息。夫，音扶。朝，直遥切，舊如字。惡，烏路切，又如字。"
                },
                {
                    "paragraph": "不聞作威以防怨。",
                    "zhushu": "欲毀郷校即作威。"
                },
                {
                    "paragraph": "豈不遽止？然猶防川，",
                    "zhushu": "遽，畏懼也。遽，其據切。"
                },
                {
                    "paragraph": "大決所犯，傷人必多，吾不克救也。不如小決使道，",
                    "zhushu": "道，通也。道，音導。"
                },
                {
                    "paragraph": "不如吾聞而藥之也。”",
                    "zhushu": "以爲己藥石。"
                },
                {
                    "paragraph": "然明曰：“蔑也今而後知吾子之信可事也。小人實不才，若果行此，其鄭國實頼之，豈唯二三臣？”",
                    "zhushu": ""
                },
                {
                    "paragraph": "仲尼聞是語也，曰：“以是觀之，人謂子産不仁，吾不信也。”",
                    "zhushu": "仲尼以二十二年生，於是十歳。長而後聞之。長，丁丈切。"
                },
                {
                    "paragraph": "○子皮欲使尹何爲邑。",
                    "zhushu": "爲邑大夫。"
                },
                {
                    "paragraph": "子産曰：“少，未知可否。”",
                    "zhushu": "尹何年少。少，詩照切。"
                },
                {
                    "paragraph": "子皮曰：“愿，吾愛之，不吾叛也。",
                    "zhushu": "愿，謹善也。愿，音願。"
                },
                {
                    "paragraph": "使夫往而學焉，夫亦愈知治矣。”",
                    "zhushu": "夫，謂尹何。治，直吏切。下注“之治”同。"
                },
                {
                    "paragraph": "子産曰：“不可。人之愛人，求利之也。今吾子愛人則以政，",
                    "zhushu": "以政與之，"
                },
                {
                    "paragraph": "猶未能操刀而使割也，其傷實多。",
                    "zhushu": "多自傷。澡，七刀切。“其傷實多”，一本作“其傷多”。"
                },
                {
                    "paragraph": "子之愛人，傷之而已，其誰敢求愛於子？子於鄭國，棟也。㨂折榱崩，僑將厭焉，敢不盡言？子有美錦，不使人學製焉。",
                    "zhushu": "製，裁也。棟，丁弄切。榱，所追切。椽也。厭，本又作壓，於甲切。徐，於輒切。製，音制。"
                },
                {
                    "paragraph": "大官、大邑，身之所庇也，而使學者製焉，其爲美錦，不亦多乎？",
                    "zhushu": "言官邑之重，多於美錦。庇，必利切，又音祕。"
                },
                {
                    "paragraph": "僑聞學而後入政，未聞以政學者也。若果行此，必有所害。譬如田獵，射御貫，則能獲禽。",
                    "zhushu": "貫，習也。貫，古亂切。"
                },
                {
                    "paragraph": "若未甞登車射御，則敗績厭覆是懼，何暇思獲？”子皮曰：“善哉！虎不敏。吾聞君子務知大者、逺者，小人務知小者、近者。我小人也。衣服附在吾身，我知而愼之；大官、大邑，所以庇身也，我逺而慢之。",
                    "zhushu": "慢，易也。覆，芳服切。易，以䜴切。"
                },
                {
                    "paragraph": "微子之言，吾不知也。他日我曰：“子爲鄭國，我爲吾家，以庇焉，其可也。”今而後知不足。",
                    "zhushu": "自知謀慮不足謀其家。"
                },
                {
                    "paragraph": "自今請雖吾家，聽子而行。”子産曰：“人心之不同，如其面焉。吾豈敢謂子面如吾面乎？抑心所謂危，亦以告也。”子皮以爲忠，故委政焉。子産是以能爲鄭國。",
                    "zhushu": "傳言子産之治，乃子皮之力。"
                },
                {
                    "paragraph": "○衛侯在楚，北宫文子見令尹圍之威儀，言於衛侯曰：“令尹似君矣，將有他志。",
                    "zhushu": "言語瞻視行歩不常。"
                },
                {
                    "paragraph": "雖獲其志，不能終也。詩云：“靡不有初，鮮克有終。”終之實難，令尹其將不免。”公曰：“子何以知之？”對曰：“詩云：“敬愼威儀，惟民之則。”令尹無威儀，民無則焉。民所不則，以在民上，不可以終。”公曰：“善哉！何謂威儀？”對曰：“有威而可畏謂之威，有儀而可象謂之儀。君有君之威儀，其臣畏而愛之，則而象之，故能有其國家，令聞長丗。臣有臣之威儀，其下畏而愛之，故能守其官職，保族冝家。順是以下皆如是，是以上下能相固也。衛詩曰“威儀棣棣，不可選也”，",
                    "zhushu": "詩邶風。棣棣，富而閑也。選，數也。鮮，息淺切。聞，音問，本亦作問。衛詩北邶風，刺衛頃公，故曰衛詩。棣，本又作逮，直計切。選，息兖切。數，所主切，下同。"
                },
                {
                    "paragraph": "言君臣、上下、父子、兄弟、内外、大小皆有威儀也。周詩曰“朋友攸攝，攝以威儀”，",
                    "zhushu": "詩大雅。攸，所也。攝，佐也。"
                },
                {
                    "paragraph": "言朋友之道，必相敎訓以威儀也。周書數文王之德",
                    "zhushu": "逸書。"
                },
                {
                    "paragraph": "曰“大國畏其力，小國懷其德”，言畏而愛之也。詩云“不識不知，順帝之則”。言則而象之也。",
                    "zhushu": "大雅又言文王行事，無所斟酌，唯在則象上天。斟，之林切。"
                },
                {
                    "paragraph": "紂囚文王七年，諸侯皆從之囚，紂於是乎懼而歸之，可謂愛之。文王伐崇，再駕而降爲臣，",
                    "zhushu": "文王聞崇德亂而伐之，三旬不降，退脩敎而復伐之，因壘而降。降，戸江切。復，扶又切。"
                },
                {
                    "paragraph": "蠻夷帥服，可謂畏之。文王之功，天下誦而歌舞之，可謂則之。文王之行，至今爲法，可謂象之。有威儀也。故君子在位可畏，施舎可愛，進退可度，周旋可則，容止可觀，作事可法，德行可象，聲氣可樂，動作有文，言語有章，以臨其下，謂之有威儀也。”",
                    "zhushu": "行，下孟切。樂，音洛，又音岳。"
                }
            ]
        },
        {
            "name": "昭公元第二十",
            "paragraphs": [
                {
                    "paragraph": "昭公元第二十",
                    "zhushu": "昭公名禂，襄公子，母齊歸，在位二十五年，遜于齊，在外八年，凡三十，二年，薨于乾侯。謚法：威儀恭明曰昭。",
                    "type": 1
                },
                {
                    "paragraph": "經元年，春，王正月，公即位。",
                    "zhushu": "無傳。"
                },
                {
                    "paragraph": "○叔孫豹㑹晉趙武、楚公子圍、齊國弱、宋向戌、衛齊惡、陳公子招、蔡公孫歸生、鄭罕虎、許人、曹人于虢。",
                    "zhushu": "相實陳侯母弟，不稱弟者，義與莊二十五年公子友同。今讀舊書，財楚當先晉，而先書趙武者，亦取宋盟貴武之信，故尚之也。衛在陳、蔡上，先至於會。招，常遥切。虢，𤓰百切。先，悉薦切。"
                },
                {
                    "paragraph": "○三月，取鄆。",
                    "zhushu": "不稱將帥，將卑師少。書“取”，言易也。鄆，音運。將，子匠切。帥，所𩔖切。易，以䜴切。"
                },
                {
                    "paragraph": "○夏，秦伯之弟鍼出奔晉。",
                    "zhushu": "稱弟，罪秦伯。鍼，其廉切。"
                },
                {
                    "paragraph": "○六月，丁巳，邾子華卒。",
                    "zhushu": "無傳。三同盟。"
                },
                {
                    "paragraph": "○晉荀呉帥師敗狄于大鹵。",
                    "zhushu": "大鹵，大原晉陽縣。大，如字，徐音泰。鹵，音魯。榖梁傳云：中國曰大原，夷狄曰大鹵。"
                },
                {
                    "paragraph": "○秋，莒去疾自齊入于莒。",
                    "zhushu": "國逆而立之曰入。去，起吕切。"
                },
                {
                    "paragraph": "○莒展輿出奔呉。",
                    "zhushu": "弑君賊，未㑹諸侯，故不稱爵。“莒展輿出奔呉”，一本作“莒展出奔呉”。"
                },
                {
                    "paragraph": "○叔弓帥師疆鄆田。",
                    "zhushu": "春取鄆，今正其封疆。疆，居良切。注同。"
                },
                {
                    "paragraph": "○葬邾悼公。",
                    "zhushu": "無傳。"
                },
                {
                    "paragraph": "○冬，十有一月，己酉，楚子麇卒。",
                    "zhushu": "楚以瘧疾赴，故不書弑。麇，九倫切。瘧，音虐。弑，申志切；或作殺，音同。"
                },
                {
                    "paragraph": "○楚公子比出奔晉。",
                    "zhushu": "書名，罪之。",
                    "type": 2
                },
                {
                    "paragraph": "傳元年，春，楚公子圍聘于鄭，且娶於公孫叚氏，伍舉爲介。",
                    "zhushu": "伍舉，椒舉。介，副也。娶，七住切。介，音界。"
                },
                {
                    "paragraph": "將入館，",
                    "zhushu": "就客舎。"
                },
                {
                    "paragraph": "鄭人惡之，",
                    "zhushu": "知楚懷詐。惡，烏路切。"
                },
                {
                    "paragraph": "使行人子羽與之言，乃館於外。",
                    "zhushu": "舎。城外。"
                },
                {
                    "paragraph": "旣聘，將以衆逆。",
                    "zhushu": "以兵入逆婦。"
                },
                {
                    "paragraph": "子産患之，使子羽辭曰：“以敝邑褊小，不足以容從者，請墠聽命。”",
                    "zhushu": "欲於城外除地爲墠，行昏禮。褊，必淺切。從，才用切。墠，音善。"
                },
                {
                    "paragraph": "令尹命大宰伯州犂對曰：“君辱貺寡大夫圍，謂圍將使豐氏撫有而室。",
                    "zhushu": "豊氏，公孫叚。貺，音況。"
                },
                {
                    "paragraph": "圍布几筵，告於莊共之廟而來。",
                    "zhushu": "莊王，圍之祖。共王，圍之父。几，本亦作机。筵，音延。共，音恭。"
                },
                {
                    "paragraph": "若野賜之，是委君貺於草莽也，是寡大夫不得列於諸卿也。",
                    "zhushu": "言不得從卿禮。莾，莫蕩切。"
                },
                {
                    "paragraph": "不寧唯是，又使圍䝉其先君，",
                    "zhushu": "蒙，欺也。告先君而來，不得成禮於女氏之廟，故以爲欺先君。"
                },
                {
                    "paragraph": "將不得爲寡君老，",
                    "zhushu": "大臣稱老。懼辱命而黜退，"
                },
                {
                    "paragraph": "其蔑以復矣。唯大夫圖之。”子羽曰：“小國無罪，恃實其罪。",
                    "zhushu": "恃大國而無備，則是罪。"
                },
                {
                    "paragraph": "將恃大國之安靖己，而無乃包藏禍心以圖之？小國失恃，而懲諸侯，使莫不憾者，距違君命，而有所壅塞不行是懼。",
                    "zhushu": "言已失所恃，則諸侯懲恨以距君命，壅塞不行，所懼唯此。懲，直升切。憾，戸暗切。壅，本又作雍，於勇切。"
                },
                {
                    "paragraph": "不然，敝邑館人之屬也，",
                    "zhushu": "館人，守舎人也。"
                },
                {
                    "paragraph": "其敢愛豐氏之祧？",
                    "zhushu": "祧，逺祖廟。祧，他彫切。"
                },
                {
                    "paragraph": "伍舉知其有備也，請垂櫜而入，",
                    "zhushu": "垂櫜，示無弓。櫜，古刀切。"
                },
                {
                    "paragraph": "許之。",
                    "zhushu": ""
                },
                {
                    "paragraph": "正月乙未，入，逆而出。遂㑹於虢，",
                    "zhushu": "虢，鄭地。"
                },
                {
                    "paragraph": "㝷宋之盟也。",
                    "zhushu": "宋盟在襄二十七年。"
                },
                {
                    "paragraph": "祁午謂趙文子曰：“宋之盟，楚人得志於晉，",
                    "zhushu": "得志，謂先㰱。午，祁奚子。㰱，所洽切。"
                },
                {
                    "paragraph": "今今尹之不信，諸侯之所聞也。子弗戒，懼又如宋。",
                    "zhushu": "恐楚復得志。復，扶又切。下雖復同。"
                },
                {
                    "paragraph": "子木之信，稱於諸侯，猶詐晉而駕焉，",
                    "zhushu": "駕，猶陵也。詐，謂𠂻甲。駕，如字，又音加。下同。□，音忠。"
                },
                {
                    "paragraph": "況不信之尤者乎？",
                    "zhushu": "尤，甚也。"
                },
                {
                    "paragraph": "楚重得志於晉，晉之恥也。子相晉國，以爲盟主，於今七年矣，",
                    "zhushu": "襄二十五年，始爲政。以春言，故云七年。重，直用切。相息亮。"
                },
                {
                    "paragraph": "再合諸侯，",
                    "zhushu": "襄二十五年，㑹夷儀；二十六年，㑹澶淵。"
                },
                {
                    "paragraph": "三合大夫，",
                    "zhushu": "襄二十七年，㑹于宋；三十年，㑹澶淵，及今㑹虢也。"
                },
                {
                    "paragraph": "服齊、狄，寧東夏，",
                    "zhushu": "襄二十八年，齊侯、白狄朝晉。夏，戸雅切。"
                },
                {
                    "paragraph": "平秦亂，",
                    "zhushu": "襄二十六年，秦、晉爲成。"
                },
                {
                    "paragraph": "城淳于，",
                    "zhushu": "襄二十九年，城𣏌之淳于𣏌遷都。淳，音純。"
                },
                {
                    "paragraph": "師徒不頓，國家不罷，民無謗讟，",
                    "zhushu": "讟，誹也。罷，音皮。讟，音獨。誹，芳畏切。"
                },
                {
                    "paragraph": "諸侯無怨，天無大災，子之力也。有令名矣，而終之以恥，午也是懼。吾子其不可以不戒！”文子曰：“武受賜矣。",
                    "zhushu": "受午言。"
                },
                {
                    "paragraph": "然宋之盟，子木有禍人之心，武有仁人之心，是楚所以駕於晉也。今武猶是心也，楚又行僣，",
                    "zhushu": "僣，不信。僣，子念切。"
                },
                {
                    "paragraph": "非所害也。武將信以爲本，循而行之。譬如農夫，是穮是蓘，",
                    "zhushu": "穮，耘也。壅苗爲蓘。穮，彼驕切。蓘，古本切。耘，音云，除草也。"
                },
                {
                    "paragraph": "雖有饑饉，必有豐年。",
                    "zhushu": "言耕鉏不以水旱息，必獲豐年之收。饉，其靳切。鉏，仕居切。收，手又切，又如字。"
                },
                {
                    "paragraph": "且吾聞之，“能信，不爲人下。吾未能也。",
                    "zhushu": "自恐未能信也。"
                },
                {
                    "paragraph": "詩曰：“不僭不賊，鮮不爲則。”信也。",
                    "zhushu": "詩大雅。僭，不信。賊，害人也。鮮，息淺切。"
                },
                {
                    "paragraph": "能爲人則者，不爲人下矣。吾不能是難，楚不爲患。”楚令尹圍請用牲，讀舊書，加于牲上而已。",
                    "zhushu": "舊書，宋之盟書。楚恐晉先㰱，故欲從舊書，加于姓上，不㰱血，經所以不書盟。難，乃旦切。下注同。"
                },
                {
                    "paragraph": "晉人許之。",
                    "zhushu": ""
                },
                {
                    "paragraph": "三月甲辰，盟。楚公子圍設服離衛。",
                    "zhushu": "設君服，二人執戈陳於前以自衛。離，陳也。"
                },
                {
                    "paragraph": "叔孫穆子曰：“楚公子美矣，君哉！”",
                    "zhushu": "美服似君。"
                },
                {
                    "paragraph": "鄭子皮曰：“二執戈者前矣。”",
                    "zhushu": "禮，國君行，有二執戈者在前。"
                },
                {
                    "paragraph": "蔡子家曰：“蒲宫有前，不亦可乎？”",
                    "zhushu": "公子圍在㑹，將緝蒲爲王殿屋，屏蔽以自殊異。言旣造王宫而居之，雖服君服，無所怪也。緝，七入切。"
                },
                {
                    "paragraph": "楚伯州犂曰：“此行也，辭而假之寡君。”",
                    "zhushu": "聞諸大夫譏之，故言“假”以飾令尹過。"
                },
                {
                    "paragraph": "鄭行人揮曰：“假不反矣。”",
                    "zhushu": "言將遂爲君。"
                },
                {
                    "paragraph": "伯州犂曰：“子姑憂子晳之欲背誕也。”",
                    "zhushu": "襄三十年，鄭子晳殺伯有，背命放誕，將爲國難。言子且自憂此，無爲憂令尹不反。戈，皆音佩。誕，音但。"
                },
                {
                    "paragraph": "子羽曰：“當璧猶在，假而不反，子其無憂乎！”",
                    "zhushu": "子羽，行人揮。當璧，謂棄疾。事在昭十三年。言棄疾有當璧之命，圍雖取國，猶將有難，不無憂也。"
                },
                {
                    "paragraph": "齊國子曰：“吾代二子愍矣。”",
                    "zhushu": "國子，國弱也。二子，謂王子圍及伯州犂。圍此冬便簒位，不能自終。州犂亦㝷爲圍所殺，故言可愍。篡，𥘉患切。"
                },
                {
                    "paragraph": "陳公子招曰：“不憂何成？二子樂矣。”",
                    "zhushu": "言以憂生事，事成而樂。樂，音洛，下“樂憂”“而樂”並同。"
                },
                {
                    "paragraph": "衛齊子曰：“苟或知之，雖憂何害？”",
                    "zhushu": "齊子，齊惡。言先知爲備，雖有憂難，無所損害。"
                },
                {
                    "paragraph": "宋合左師曰：“大國令，小國共，吾知共而已。”",
                    "zhushu": "共承大國命，不能知其禍福。共，音恭，下及注同。"
                },
                {
                    "paragraph": "晉樂王鮒曰：“小旻之卒章善矣，吾從之。”",
                    "zhushu": "小旻，詩小雅。其卒章義取非唯暴虎馮河之可畏也，不敬小人亦危殆。王鮒從斯義，故不敢譏議公子圍。鮒，音附。旻，亡巾切。馮，皮冰切。"
                },
                {
                    "paragraph": "退㑹，子羽謂子皮曰：“叔孫絞而婉，",
                    "zhushu": "絞，切也。譏其似君，反謂之美，故曰“婉”。絞，古卯切。婉，紆阮切。"
                },
                {
                    "paragraph": "宋左師簡而禮，",
                    "zhushu": "無所臧否，故曰“蕳”。共事大國，故曰“禮”。否，悲矣切，舊方九切。"
                },
                {
                    "paragraph": "樂王鮒字而敬，",
                    "zhushu": "字，愛也。不犯凶人，所以自愛敬。"
                },
                {
                    "paragraph": "子與子家持之，",
                    "zhushu": "子，子反。子家，蔡公孫歸生。持之，言無所取與。持，如字，本或作“持”，誤。"
                },
                {
                    "paragraph": "皆保世之主也。齊、衛、陳大夫其不免乎？國子代人憂，子招樂憂，齊子雖憂弗害。夫弗及而憂，與可憂而樂，與憂而弗害，皆取憂之道也，憂必及之。”大誓曰：“民之所欲，天必從之。”",
                    "zhushu": "逸書。"
                },
                {
                    "paragraph": "三大夫兆憂，憂能無至乎？",
                    "zhushu": "開憂兆也。"
                },
                {
                    "paragraph": "言以知物，其是之謂矣。”",
                    "zhushu": "物，𩔖也。察言以知禍福之𩔖。八年，陳招殺大子。國弱齊惡當，身各無患。當，丁浪切。"
                },
                {
                    "paragraph": "○季武子伐莒，取鄆。",
                    "zhushu": "兵未加莒而鄆服，故書“取”而不言伐。"
                },
                {
                    "paragraph": "莒人告於㑹。楚告於晉曰：“㝷盟未退，",
                    "zhushu": "㝷弭兵之盟。"
                },
                {
                    "paragraph": "而魯伐莒，瀆齊盟，",
                    "zhushu": "瀆，慢也。瀆，徒木切。"
                },
                {
                    "paragraph": "請戮其使。”",
                    "zhushu": "時叔孫豹在㑹，欲戮之。使，所吏切。下注其使”出使、下召使”同。"
                },
                {
                    "paragraph": "樂桓子相趙文子，",
                    "zhushu": "桓子，樂王鮒。相，佐也。相，息亮切。"
                },
                {
                    "paragraph": "欲求貨於叔孫而爲之請。使請帶焉，",
                    "zhushu": "難指求貨，故以帶爲辭。爲，于僞切，及下注“爲諸”同。"
                },
                {
                    "paragraph": "弗與。梁其踁曰：“貨以藩身，子何愛焉？”",
                    "zhushu": "踁，叔孫家臣。踁，古定切。藩，方元切。"
                },
                {
                    "paragraph": "叔孫曰：“諸侯之會，衛社稷也。我以貨免，魯必受師。",
                    "zhushu": "言不戮其使，必伐其國。"
                },
                {
                    "paragraph": "是禍之也，何衛之爲？人之有牆，以蔽惡也。",
                    "zhushu": "喻己爲國衛，如牆爲人蔽。"
                },
                {
                    "paragraph": "牆之隙壞，誰之咎也？",
                    "zhushu": "咎在牆。𨻶，去逆切。咎，其九切。"
                },
                {
                    "paragraph": "衛而惡之，吾又甚焉。",
                    "zhushu": "罪甚牆。"
                },
                {
                    "paragraph": "雖怨季孫，魯國何罪？",
                    "zhushu": "怨季孫之伐莒。"
                },
                {
                    "paragraph": "叔出季處，有自來矣，吾又誰怨？",
                    "zhushu": "季孫守國，叔孫出使，所從來乆。今過此戮，無所怨也。"
                },
                {
                    "paragraph": "然鮒也賄，弗與，不已。”召使者，裂裳帛而與之，曰：“帶其𥚹矣。”",
                    "zhushu": "言帶𥚹盡，故裂裳示不相近。賄，呼罪切。"
                },
                {
                    "paragraph": "趙孟聞之，曰：“臨患不忘國，忠也；",
                    "zhushu": "謂言魯國何罪。"
                },
                {
                    "paragraph": "思難不越官，信也；",
                    "zhushu": "謂言叔出季處。難，乃旦切。下同。"
                },
                {
                    "paragraph": "圖國忘死，貞也；",
                    "zhushu": "謂不以貨免。"
                },
                {
                    "paragraph": "謀主三者，義也。",
                    "zhushu": "三者，忠、信、貞。"
                },
                {
                    "paragraph": "有是四者，又可戮乎？”",
                    "zhushu": "井義而四。"
                },
                {
                    "paragraph": "乃請諸楚曰：“魯雖有罪，其執事不辟難，",
                    "zhushu": "執事，謂叔孫。"
                },
                {
                    "paragraph": "畏威而敬命矣。",
                    "zhushu": "謂不敢辟戮。"
                },
                {
                    "paragraph": "子若免之，以勸左右可也。若子之羣吏，處不辟汚，",
                    "zhushu": "汚，勞事活，音烏。"
                },
                {
                    "paragraph": "出不逃難，",
                    "zhushu": "不苟免。"
                },
                {
                    "paragraph": "其何患之有？患之所生，汚而不治，難而不守，所由來也。能是二者，又何患焉？不靖其能，其誰從之？",
                    "zhushu": "安靖賢能，則衆附從。"
                },
                {
                    "paragraph": "魯叔孫豹可謂能矣，請免之，以靖能者。子㑹而赦有罪，",
                    "zhushu": "不伐魯。"
                },
                {
                    "paragraph": "又賞其賢，",
                    "zhushu": "赦叔孫。"
                },
                {
                    "paragraph": "諸侯其誰不欣焉望楚而歸之，視逺如邇？疆場之邑，一彼一此，何常之有？",
                    "zhushu": "言今衰丗，疆場無定主。疆，居良切。下同。埸，音亦。"
                },
                {
                    "paragraph": "王、伯之令也，",
                    "zhushu": "言三王五伯有令德時。"
                },
                {
                    "paragraph": "引其封疆，",
                    "zhushu": "引，正也。正封界。"
                },
                {
                    "paragraph": "而樹之官，",
                    "zhushu": "樹，立也。立官以守國。"
                },
                {
                    "paragraph": "舉之表旗，",
                    "zhushu": "旌旗以表貴賤。旗，音其。"
                },
                {
                    "paragraph": "而著之制令，",
                    "zhushu": "爲諸侯作制度法令，使不得相侵犯。"
                },
                {
                    "paragraph": "過則有刑，猶不可壹，於是乎虞有三苗，",
                    "zhushu": "三苗，饕餮，放三危者。饕，吐刀切。餮，吐結切。"
                },
                {
                    "paragraph": "夏有觀、扈，",
                    "zhushu": "觀國，今頓丘衛縣。扈在始乎鄠縣。書序曰：“啓與有扈戰于甘之野。”夏，戸雅切。觀，音館，舊音官。扈，音戸。鄠，音戸。"
                },
                {
                    "paragraph": "商有姺、邳，",
                    "zhushu": "二國商諸侯。邳，今下邳縣。姺，西典切，又西禮切。邳，皮悲切。"
                },
                {
                    "paragraph": "周有徐、奄。",
                    "zhushu": "二國皆贏姓。書序曰：“成王伐淮夷，遂踐奄。”徐，即淮夷。贏，音盈。"
                },
                {
                    "paragraph": "自無令王，諸侯逐進，",
                    "zhushu": "逐，猶競也。"
                },
                {
                    "paragraph": "狎主齊盟，其又可壹乎？",
                    "zhushu": "彊弱無常，故更主盟。狎，戸甲切。更，音庚。"
                },
                {
                    "paragraph": "恤大舎小，足以爲盟主，",
                    "zhushu": "大，謂篡弑滅亡之禍。"
                },
                {
                    "paragraph": "又焉用之？",
                    "zhushu": "焉用治小事。焉，於䖍切。"
                },
                {
                    "paragraph": "封疆之削，何國蔑有？主齊盟者，誰能辯焉？",
                    "zhushu": "辯，治也。"
                },
                {
                    "paragraph": "呉、濮有釁，楚之執事，豈其顧盟？",
                    "zhushu": "呉在東，濮在南。今建寧郡南有濮夷。釁，過也。濮，音卜。釁，許靳切。"
                },
                {
                    "paragraph": "莒之疆事，楚勿與知，諸侯無煩，不亦可乎？莒、魯爭鄆，爲日乆矣。苟無大害於其社稷，無可亢也。",
                    "zhushu": "亢，禦。與，音預。亢，苦浪切，徐又音剛。禦，魚吕切。"
                },
                {
                    "paragraph": "去煩宥善，莫不競勸。子其圖之！”固請諸楚，楚人許之，乃免叔孫。",
                    "zhushu": "去，起吕切。"
                },
                {
                    "paragraph": "○令尹享趙孟，賦“大明”之首章。",
                    "zhushu": "大明，詩大雅。首章言文王明明照於下，故能赫赫盛於上。令尹意在首章，故稱首章以自光大。"
                },
                {
                    "paragraph": "趙孟賦“小宛”之二章。",
                    "zhushu": "小宛，詩小雅。二章取其“各敬爾儀，天命不又”。言天命一去，不可復還，以戒今尹。宛，紆阮切。復，扶又切。"
                },
                {
                    "paragraph": "事畢，趙孟謂叔向曰：“令尹自以爲王矣，何如？”",
                    "zhushu": "問將能成否。"
                },
                {
                    "paragraph": "對曰：“王弱，令尹彊，其可哉。",
                    "zhushu": "言可成。"
                },
                {
                    "paragraph": "雖可，不終。”趙孟曰：“何故？”對曰：“彊以克弱而安之，彊不義也。",
                    "zhushu": "安於勝君，是彊而不義。"
                },
                {
                    "paragraph": "不義而彊，其斃必速。詩曰：“赫赫宗周，襃姒滅之。”彊不義也。",
                    "zhushu": "詩小雅。襃姒，周幽王后。幽王惑焉而行不義，遂至滅亡。言雖赫赫盛彊，不義足以滅之。姒，音似。滅，如字。詩作烕，音呼恱切。"
                },
                {
                    "paragraph": "令尹爲王，必求諸侯。晉少懦矣，",
                    "zhushu": "懦，弱也。懦，乃亂切。"
                },
                {
                    "paragraph": "諸侯將往。若獲諸侯，其虐滋甚，",
                    "zhushu": "滋，益也。"
                },
                {
                    "paragraph": "民弗堪也，將何以終？夫以彊取，",
                    "zhushu": "取不以道，"
                },
                {
                    "paragraph": "不義而克，必以爲道。",
                    "zhushu": "以不義爲道。"
                },
                {
                    "paragraph": "道以淫虐，弗可乆已矣。”",
                    "zhushu": "爲十三年楚弑靈王傳。"
                },
                {
                    "paragraph": "○夏四月，趙孟、叔孫豹、曹大夫入于鄭，",
                    "zhushu": "㑹罷，過鄭，過，古禾切。"
                },
                {
                    "paragraph": "鄭伯兼享之。子皮戒趙孟，",
                    "zhushu": "戒享期。"
                },
                {
                    "paragraph": "禮終，趙孟賦“瓠葉”。",
                    "zhushu": "受所戒。禮畢而賦詩。瓠葉，詩小雅。義取古人不以微薄廢禮，雖瓠葉兎首，禉與賔客享之。瓠，戸故切。享，許丈切，又普庚切。"
                },
                {
                    "paragraph": "子皮遂戒穆叔，且告之。",
                    "zhushu": "告以趙孟賦瓠葉。"
                },
                {
                    "paragraph": "穆叔曰：“趙孟欲一獻，",
                    "zhushu": "瓠葉詩義取薄物而以獻酬，知欲一獻。"
                },
                {
                    "paragraph": "子其從之。”子皮曰：“敢乎？”",
                    "zhushu": "言不敢。"
                },
                {
                    "paragraph": "穆叔曰：“夫人之所欲也，又何不敢？”",
                    "zhushu": "夫人，趙孟。夫，音扶。"
                },
                {
                    "paragraph": "及享，具五獻之籩豆於幕下。",
                    "zhushu": "朝聘之制，大國之卿五獻。幕，武博切。"
                },
                {
                    "paragraph": "趙孟辭，",
                    "zhushu": "趙孟自以今非聘鄭，故辭五獻。"
                },
                {
                    "paragraph": "私於子産",
                    "zhushu": "私語。"
                },
                {
                    "paragraph": "曰：“武請於冡宰矣。”",
                    "zhushu": "冡宰，子皮。請，謂賦瓠葉。"
                },
                {
                    "paragraph": "乃用一獻。趙孟爲客，禮終乃宴。",
                    "zhushu": "卿㑹公侯，享宴皆折爼，不體薦。折，徐：之設切。"
                },
                {
                    "paragraph": "穆叔賦“鵲巢”，",
                    "zhushu": "鵲巢，詩召南。言鵲有巢而鳩居之。喻晉君有國，趙孟治之。"
                },
                {
                    "paragraph": "趙孟曰：“武不堪也。”又賦“采蘩”，",
                    "zhushu": "亦詩召南。義取蘩菜薄物，可以薦公侯，享其信，不求其厚。蘩，音煩。"
                },
                {
                    "paragraph": "曰：“小國爲蘩，大國省穡而用之，其何實非命？”",
                    "zhushu": "穆叔言小國微薄猶蘩菜，大國能省愛用之而不棄，則何敢不從命。穡，愛也。省，所景切。徐：所幸切。"
                },
                {
                    "paragraph": "子皮賦“野有死麕”之卒章，",
                    "zhushu": "野有死麕，詩召南。卒章曰：“舒而脫脫𠔃，無感我帨𠔃，無使尨也吠。”脫脫，安徐。帨，佩巾。義取君子徐以禮來，無使我失節而使狗驚吠。喻趙孟以義撫諸侯，無以非禮相加陵。麕，亦作“麏”，九倫切。脫，吐外切。帨，始銳切。尨，武江切。吠，扶慶切。"
                },
                {
                    "paragraph": "趙孟賦“常棣”，",
                    "zhushu": "常棣，詩小雅。取其凡今之人，莫如兄弟。言欲親兄弟之國。棣，直計切。"
                },
                {
                    "paragraph": "且曰：“吾兄弟比以安，尨也可使無吠。”",
                    "zhushu": "受子皮之詩。比，毗志切。下注“德比”同。"
                },
                {
                    "paragraph": "穆叔、子皮及曹大夫興，拜，",
                    "zhushu": "三大夫，皆兄弟國。興，起也。"
                },
                {
                    "paragraph": "舉兕爵曰：“小國頼子，知免於戾矣。”",
                    "zhushu": "兕爵，所以罰不敬。言小國蒙趙孟德比以安，自知免此罰戮。兕，徐履切。戾，力計切。下同。"
                },
                {
                    "paragraph": "飲酒樂。趙孟出，曰：“吾不復此矣。”",
                    "zhushu": "不復見此樂。樂，音洛。復，扶又切。下“復年”同。"
                },
                {
                    "paragraph": "○天王使劉定公勞趙孟於潁，館於雒汭。",
                    "zhushu": "王，周景王。定公，劉夏。潁水，出陽城縣。雒汭，在河南鞏縣南。水曲流爲汭。勞，力報切。下“以勞”同。潁，營井切。汭，如銳切。夏，戸雅切。"
                },
                {
                    "paragraph": "劉子曰：“美哉禹功，",
                    "zhushu": "見河、雒而思禹功，"
                },
                {
                    "paragraph": "明德逺矣。微禹，吾其魚乎！吾與子弁冕端委，以治民、臨諸侯，禹之力也。",
                    "zhushu": "弁冕，冠也。端委，禮衣。言今得共服冠冕有國家者，皆由禹之力。“弁冕端委”，本亦作“弁端委”。"
                },
                {
                    "paragraph": "子盍亦逺績禹功，而大庇民乎？”",
                    "zhushu": "勸趙孟使纂禹功。盍，戸臘切。“逺績禹功”，本或作“逺績功”。庇，必利切。"
                },
                {
                    "paragraph": "對曰：“老夫罪戾是懼，焉能恤逺？吾儕偷食，朝不謀夕，何其長也？”",
                    "zhushu": "言欲苟免目前，不能念長乆。焉，於䖍切。"
                },
                {
                    "paragraph": "劉子歸，以語王曰：“諺所謂老將至而耄及之者，",
                    "zhushu": "八十曰耄。耄，亂也。"
                },
                {
                    "paragraph": "其趙孟之謂乎！爲晉正卿，以主諸侯，而儕於隷人，朝不謀夕，",
                    "zhushu": "言其自比於賤人，而無恤民之心。"
                },
                {
                    "paragraph": "棄神、人矣。",
                    "zhushu": "民爲神主，不恤民，故神人皆去。"
                },
                {
                    "paragraph": "神怒、民叛，何以能乆？趙孟不復年矣。",
                    "zhushu": "言將死，不復見明年。"
                },
                {
                    "paragraph": "神怒，不歆其祀。民叛，不即其事。祀、事不從，又何以年？”",
                    "zhushu": "爲此冬趙孟卒起本。"
                },
                {
                    "paragraph": "○叔孫歸，",
                    "zhushu": "虢㑹歸。"
                },
                {
                    "paragraph": "曾夭御季孫以勞之。旦及日中不出。",
                    "zhushu": "恨季孫伐者，使已幾被戮。夭，於兆切。幾，音祈。"
                },
                {
                    "paragraph": "曾夭請。曾阜",
                    "zhushu": "曾阜，叔孫家臣。"
                },
                {
                    "paragraph": "曰：“且及日中，吾知罪矣。魯以相忍爲國也，忍其外，不忍其内，焉用之？”",
                    "zhushu": "欲受楚戮，是忍其外。日中不出，是不忍其内。"
                },
                {
                    "paragraph": "阜曰：“數月於外，",
                    "zhushu": "言叔孫勞役在外數月。數，所主切。"
                },
                {
                    "paragraph": "一旦於是，庸何傷？賈而欲贏，而惡嚻乎？”",
                    "zhushu": "言譬如商賈求贏利者，不得惡誼嚻之聲。賈，音古。贏，音盈，注同。惡，烏路切，下同。嚻，許驕切；徐，五髙切。諠，或作“讙”，呼端切。"
                },
                {
                    "paragraph": "阜謂叔孫曰：“可以出矣。”叔孫指楹曰：“雖惡是，其可去乎？”乃出見之。",
                    "zhushu": "楹，柱也。以諭魯有季孫，猶屋有柱。楹，音盈。去，起吕切。"
                },
                {
                    "paragraph": "○鄭徐吾犯之妹美，",
                    "zhushu": "犯，鄭大夫。"
                },
                {
                    "paragraph": "公孫楚聘之矣，",
                    "zhushu": "楚，子南，穆公孫。"
                },
                {
                    "paragraph": "公孫黒又使強委禽焉。",
                    "zhushu": "禽，鴈也。納采用鴈。强，其丈切。"
                },
                {
                    "paragraph": "犯懼，告子産。子産曰：“是國無政，非子之患也。唯所欲與。”犯請於二子，請使女擇焉，皆許之。子晳盛飾入，布幣而出。",
                    "zhushu": "布陳贄幣。子晳，公孫黒。贄，音至。"
                },
                {
                    "paragraph": "子南戎服入，左右射，超乗而出。女自房觀之，曰：“子晳信美矣，抑子南，夫也。”",
                    "zhushu": "言丈夫。乗，繩證切。"
                },
                {
                    "paragraph": "夫夫婦婦，所謂順也。”適子南氏。子晳怒，旣而櫜甲以見子南，欲殺之而取其妻。子南知之，執戈逐之，及衝，擊之以戈。",
                    "zhushu": "衝，郊道。櫜，古刀切；本或作“𠂻”，丁隆切。衝，尺容切。"
                },
                {
                    "paragraph": "子晳傷而歸，告大夫曰：“我好見之，不知其有異志也，故傷。”",
                    "zhushu": ""
                },
                {
                    "paragraph": "大夫皆謀之。子産曰：“直鈞，幼賤有罪，罪在楚也。”",
                    "zhushu": "先聘，子南直也。子南用戈，子晳直也。子産力未能討，故約其事，歸罪於楚。好，如字，又呼報切。直鈞，絶句。"
                },
                {
                    "paragraph": "乃執子南而數之曰：“國之大節有五，女皆奸之。",
                    "zhushu": "奸，犯也。女，音汝，下同。奸，音千。"
                },
                {
                    "paragraph": "畏君之威，聽其政，尊其貴，事其長，養其親，五者所以爲國也。今君在國，女用兵焉，不畏威也；奸國之紀，不聽政也；",
                    "zhushu": "奸國之紀，謂傷人。長，丁丈切。養，如字。"
                },
                {
                    "paragraph": "子晳上大夫，女嬖大夫，而弗下之，不尊貴也；幼而不忌，不事長也；",
                    "zhushu": "忌，畏也。嬖，必計切。下，戸嫁切。"
                },
                {
                    "paragraph": "兵其從兄，不養親也。君曰：“余不女忍殺，宥女以逺。”勉速行乎！無重而罪。”",
                    "zhushu": ""
                },
                {
                    "paragraph": "五月庚辰，鄭放游楚於呉。將行子南，子産咨於大叔。",
                    "zhushu": "大叔，游楚之兄子。從，如字，又才用切。重，直用切，又直勇切。"
                },
                {
                    "paragraph": "大叔曰：“吉不能亢身，焉能亢宗？",
                    "zhushu": "亢，蔽也。亢，苦浪切。"
                },
                {
                    "paragraph": "彼國政也，非私難也。子圖鄭國，利則行之，又何疑焉？周公殺管叔而蔡蔡叔，",
                    "zhushu": "蔡，放也。難，乃旦切。“而蔡蔡叔”，上“蔡”字，音素葛切。說文作“𥻦”，音同。字從“殺”下“米”，云：䊝𥻦，散之也。㑹杜義。下“蔡叔”，如字。"
                },
                {
                    "paragraph": "夫豈不愛？王室故也。吉若獲戾，子將行之，何有於諸游？”",
                    "zhushu": "爲二年鄭殺公孫黒傳。夫，音扶。"
                },
                {
                    "paragraph": "○秦后子有寵於桓，如二君於景。",
                    "zhushu": "后子，秦桓公子，景公母弟鍼也。其權寵如兩君。"
                },
                {
                    "paragraph": "其母曰：“弗去，懼選。”",
                    "zhushu": "選，數也。恐景公數其罪而加戮。選，息轉切；徐，素短切，下同。數，所主切，下數丗同。"
                },
                {
                    "paragraph": "癸卯，鍼適晉，其車千乗。書曰：“秦伯之弟鍼出奔晉。”罪秦伯也。",
                    "zhushu": "罪，失敎。乗，繩證切。"
                },
                {
                    "paragraph": "后子享晉侯，",
                    "zhushu": "爲晉侯設享禮。爲，于僞切。"
                },
                {
                    "paragraph": "造舟于河，",
                    "zhushu": "造舟爲梁，通秦、晉之道。造，七報切。李巡注爾雅云：“比其舡而度也。”郭云：“併舟爲橋。”"
                },
                {
                    "paragraph": "十里舎車，",
                    "zhushu": "一舎八乗，爲八反之備。"
                },
                {
                    "paragraph": "自雍及絳。",
                    "zhushu": "雍、絳相去千里，用車八百乗。雍，於用切。"
                },
                {
                    "paragraph": "歸取酬幣，",
                    "zhushu": "備尢獻之儀，始禮自齎其一，故續送其八酬酒幣。齎，子𠔃切。本又作賷，同。"
                },
                {
                    "paragraph": "終事八反。",
                    "zhushu": "每十里以八乗車，各以次載幣相授而還，不徑至，故言八反。千里用車八百乗，其二百乗以自隨，故言千乗。傳言秦鍼之出，極奢富以成禮，欲盡敬於所赴。還，音環。徑，古定切。"
                },
                {
                    "paragraph": "司馬侯問焉，曰：“子之車盡於此而已乎？”對曰：“此之謂多矣。若能少此，吾何以得見？”",
                    "zhushu": "言己坐車多，故出奔。見，賢遍切。坐，才卧切。"
                },
                {
                    "paragraph": "女叔齊以告公，",
                    "zhushu": "叔齊，司馬侯。女，音汝。"
                },
                {
                    "paragraph": "且曰：“秦公子必歸。臣聞君子能知其過，必有令圖。令圖，天所賛也。”",
                    "zhushu": ""
                },
                {
                    "paragraph": "后子見趙孟。趙孟曰：“吾子其曷歸？”",
                    "zhushu": "問何時當歸。"
                },
                {
                    "paragraph": "對曰：“鍼懼選於寡君，是以在此，將待嗣君。”趙孟曰：“秦君何如？”對曰：“無道。”趙孟曰：“亡乎？”對曰：“何爲？一丗無道，國未艾也。",
                    "zhushu": "艾，絶也。艾，魚廢切。"
                },
                {
                    "paragraph": "國於天地，有與立焉。",
                    "zhushu": "言欲輔助之者多。"
                },
                {
                    "paragraph": "不數丗淫，弗能斃也。”趙孟曰：“天乎？”對曰：“有焉。”趙孟曰：“其幾何？”對曰：“鍼聞之，國無道而年榖和熟，天賛之也，",
                    "zhushu": "賛，佐助也。幾，居豈切。"
                },
                {
                    "paragraph": "鮮不五稔。”",
                    "zhushu": "鮮，少也。少尚當歷五年，多則不啻。稔，而甚切。帝，始䜴切。"
                },
                {
                    "paragraph": "趙孟視䕃，曰：“朝夕不相及，誰能待五？”",
                    "zhushu": "䕃，日景也。趙孟意衰，以日景自喻，故言朝夕不相及，誰能待五。䕃，於金切。夲，亦作隂。朝夕，如字。景，如字，又於領切。"
                },
                {
                    "paragraph": "后子出而告人曰：“趙孟將死矣。主民，翫歳而愒日，",
                    "zhushu": "翫、愒，皆貪也。翫，五喚切。說文云：習厭也。字又作忨。愒，苦蓋切。"
                },
                {
                    "paragraph": "其與幾何？”",
                    "zhushu": "言不能久。與，如字，又音預。"
                },
                {
                    "paragraph": "○鄭爲游楚亂故，",
                    "zhushu": "游楚，子南。爲，于僞切。"
                },
                {
                    "paragraph": "六月丁巳，鄭伯及其大夫盟于公孫叚氏。罕虎、公孫僑、公孫叚、印叚、游吉、駟帶私盟于閨門之外，實薰隧。",
                    "zhushu": "閨門，鄭城門。薰隧，門外道名。實之者，爲明年子産數子晳罪，稱“薫隧盟”起本。閨，音圭。薰，許云切。隧，音遂。數，色主切，又色具切。"
                },
                {
                    "paragraph": "公孫黒強與於盟，使大史書其名。旦曰：“七子。”",
                    "zhushu": "自欲同於大卿，故曰七子。強，其丈切。與，音預。"
                },
                {
                    "paragraph": "子産弗討。",
                    "zhushu": "子晳強，討之恐亂國。"
                },
                {
                    "paragraph": "○晉中行穆子敗無終及羣狄于大原，",
                    "zhushu": "即大鹵也。無終，山戎。大，音泰。"
                },
                {
                    "paragraph": "崇卒也。",
                    "zhushu": "崇，聚也。辛，子忽切。"
                },
                {
                    "paragraph": "將戰，魏舒曰：“彼徒我車，所遇又阨，",
                    "zhushu": "地險不便車。阨，本又作“隘”，於懈切。便，婢面切。"
                },
                {
                    "paragraph": "以什共車，必克。",
                    "zhushu": "更增十人，以當一車之用。什，音十。共，音恭。"
                },
                {
                    "paragraph": "困諸阨，又克。",
                    "zhushu": "車毎困於阨道，今去車，故爲必克。去，起吕切。"
                },
                {
                    "paragraph": "請皆卒，",
                    "zhushu": "去車爲歩辛，"
                },
                {
                    "paragraph": "自我始。”乃毀車以爲行，",
                    "zhushu": "魏舒先自毀其屬車爲歩陳。行，戸郎切。陳，直覲切。下“五陳”“未陳”同。"
                },
                {
                    "paragraph": "五乗爲三伍。",
                    "zhushu": "乗車者，車三人，五乗十五人。今改去車，更以五人爲伍，分爲三伍。乗，繩證切。"
                },
                {
                    "paragraph": "荀呉之嬖人不肯即卒，斬以徇。",
                    "zhushu": "魏舒輙斬之。荀呉不恨，所以能立功。徇，辭俊切。"
                },
                {
                    "paragraph": "爲五陳以相離，兩於前，伍於後，專爲右角，參爲左角，偏爲前拒，",
                    "zhushu": "皆臨時處置之名。拒，九甫切。"
                },
                {
                    "paragraph": "以誘之。翟人𥬇之。",
                    "zhushu": "𥬇其失常。"
                },
                {
                    "paragraph": "未陳而薄之，大敗之。",
                    "zhushu": "傳言荀呉能用善謀。"
                },
                {
                    "paragraph": "○莒展與立，而奪羣公子秩。公子召去疾于齊。秋，齊公子鉏納去疾，",
                    "zhushu": "齊雖納去疾，莒人先召之，故從國逆例書入。去疾奔齊，在襄三十一年。"
                },
                {
                    "paragraph": "展輿奔呉。",
                    "zhushu": "呉外孫。"
                },
                {
                    "paragraph": "○叔弓帥師疆鄆田，因莒亂也。",
                    "zhushu": "此春取鄆，今正其疆界。疆，居良切。"
                },
                {
                    "paragraph": "於是莒務婁、瞀胡及公子滅明以大厖與常儀靡奔齊。",
                    "zhushu": "三子，展與黨。大厖、常儀靡，莒二邑。務婁，並如字。務又音謀，一音無。瞀，徐音茂，一音謀。厖，武江切。"
                },
                {
                    "paragraph": "君子曰：“莒展之不立，棄人也夫！",
                    "zhushu": "奪羣公子秩，是棄人夫，音扶。"
                },
                {
                    "paragraph": "人可棄乎？詩曰：“無競維人。”善矣。”",
                    "zhushu": "詩周頌。言惟得人則國家彊。"
                },
                {
                    "paragraph": "○晉侯有疾，鄭伯使公孫僑如晉聘，且問疾。叔向問焉，曰：“寡君之疾病，卜人曰：“實沈、臺駘爲崇。”史莫之知，敢問此何神也？”子産曰：“昔髙辛氏有二子，伯曰閼伯，季曰實沈，",
                    "zhushu": "髙辛，帝嚳。駘，他才切。崇，息遂切。閼，於葛切。嚳，苦毒切。"
                },
                {
                    "paragraph": "居于曠林，不相能也，",
                    "zhushu": "曠林，地闕。能，如字，又奴代切。"
                },
                {
                    "paragraph": "日㝷干戈，以相征討。",
                    "zhushu": "㝷，用也。"
                },
                {
                    "paragraph": "后帝不臧，",
                    "zhushu": "后帝，堯也。臧，善也。"
                },
                {
                    "paragraph": "遷閼伯于商丘，主辰。",
                    "zhushu": "商丘，宋地。王祀辰星，辰，大火也。"
                },
                {
                    "paragraph": "商人是因，故辰爲商星。",
                    "zhushu": "商人，湯先相土封商丘，因閼伯故國，祀辰星。相，息亮切。"
                },
                {
                    "paragraph": "遷實沈于大夏，主參。",
                    "zhushu": "大夏，今晉陽縣。夏，戸雅切。參，所林。"
                },
                {
                    "paragraph": "唐人是因，以服事夏、商。",
                    "zhushu": "唐人，若劉累之等。累遷魯縣，此在大夏。"
                },
                {
                    "paragraph": "其季丗曰唐叔虞。",
                    "zhushu": "唐人之季丗，其君曰叔虞。"
                },
                {
                    "paragraph": "當武王邑姜方震大叔，",
                    "zhushu": "邑姜，武王后，齊大公之女。懷胎爲震。大叔，成王之弟叔虞。震，本又作娘，之愼切，又音申。大，音泰。胎，他來切。"
                },
                {
                    "paragraph": "夢帝謂已：“余命而子曰虞，",
                    "zhushu": "帝，天。取唐君之名。"
                },
                {
                    "paragraph": "將與之唐，屬諸參，而蕃育其子孫。”及生，有文在其手曰“虞”，遂以命之。及成王滅唐，而封大叔焉，故參爲晉星。",
                    "zhushu": "叔虞封唐，是爲晉侯。屬，之玉切。蕃，音煩。叔虞封唐，是爲晉侯。案史記：叔虞封唐侯，叔虞之子爕父改爲晉侯。"
                },
                {
                    "paragraph": "由是觀之，則實沈，參神也。昔金天氏有裔子曰昧，爲𤣥冥師，生允格、臺駘。",
                    "zhushu": "金天氏，帝少皡。裔，逺也。𤣥冥，水官。昧爲木官之長。裔，以制切。昧，音妹。少，詩照切。皡，戸老切。長，丁丈切。下“殖長”同。"
                },
                {
                    "paragraph": "臺駘能業其官，",
                    "zhushu": "纂昧之業，纂，子管切。"
                },
                {
                    "paragraph": "宣汾、洮，",
                    "zhushu": "宣，猶通也。汾、洮，二水名。汾，扶云切。洮，他刀切。"
                },
                {
                    "paragraph": "障大澤，",
                    "zhushu": "陂障之，障，之尚切，又音章。陂，彼皮切。"
                },
                {
                    "paragraph": "以處大原。",
                    "zhushu": "大原，晉陽也，臺駘之所居。"
                },
                {
                    "paragraph": "帝用嘉之，封諸汾川，",
                    "zhushu": "帝，顓頊。顓，音專。頊，許玉切。"
                },
                {
                    "paragraph": "沈、姒、蓐、黄，實守其祀。",
                    "zhushu": "四國，臺駘之後。沈，音審。姒，音似。"
                },
                {
                    "paragraph": "今晉主汾而滅之矣。",
                    "zhushu": "滅四國。"
                },
                {
                    "paragraph": "由是觀之，則臺駘，汾神也。抑此二者，不及君身。山川之神，則水旱厲疫之災，於是乎禜之。",
                    "zhushu": "有水旱之災，則禜𥙊山川之神，若臺駘者。周禮：“四曰禜𥙊，爲營攅用幣以所福祥。”厲，音例。疫，音役。禜，音詠。徐又音營。攅，子官切。"
                },
                {
                    "paragraph": "日月星辰之神，則雪霜風雨之不時，於是乎禜之。",
                    "zhushu": "星辰之神，若實沈者。"
                },
                {
                    "paragraph": "若君身，則亦出入、飲食、哀樂之事也，山川星辰之神又何爲焉？",
                    "zhushu": "言實沈、臺駘不爲君疾。樂，音洛。"
                },
                {
                    "paragraph": "僑聞之，君子有四時：朝以聽政，",
                    "zhushu": "聽國政。朝，如字。"
                },
                {
                    "paragraph": "晝以訪問，",
                    "zhushu": "問可否。"
                },
                {
                    "paragraph": "夕以脩令，",
                    "zhushu": "念所施。"
                },
                {
                    "paragraph": "夜以安身。於是乎節宣其氣，",
                    "zhushu": "宣，散也。"
                },
                {
                    "paragraph": "勿使有所壅閉湫底，以露其體。",
                    "zhushu": "湫，集也。底，滯也。露，羸也。壹之則血氣集滯而體羸露。壅，於勇切。湫，子小切。徐音秋，又在酒切。服云：“著也。”底，丁禮切。服云：“止也。”羸，劣危切。"
                },
                {
                    "paragraph": "兹心不爽，而昏亂百度。",
                    "zhushu": "兹，此也。爽，明也。百度，百事之節。"
                },
                {
                    "paragraph": "今無乃壹之，",
                    "zhushu": "同四時也。"
                },
                {
                    "paragraph": "則生疾矣。僑又聞之，内官不及同姓，",
                    "zhushu": "内官，嬪御。嬪，婢人切。"
                },
                {
                    "paragraph": "其生不殖。",
                    "zhushu": "殖，長也。"
                },
                {
                    "paragraph": "美先盡矣，則相生疾，",
                    "zhushu": "同姓之相與，先美矣，美極則盡，盡則生疾，"
                },
                {
                    "paragraph": "君子是以惡之。故志曰：“買妾不知其姓，則卜之。”違此二者，古之所愼也。",
                    "zhushu": "壹四時，取同姓，二者古人所愼。惡，如字，又烏路切。取，七住切。"
                },
                {
                    "paragraph": "男女辨姓，禮之大司也。",
                    "zhushu": "辨，别也。别，彼列切。"
                },
                {
                    "paragraph": "今君内實有四姫焉，",
                    "zhushu": "同姓姬四人。"
                },
                {
                    "paragraph": "其無乃是也乎？若由是二者，弗可爲也已。",
                    "zhushu": "爲，治也。"
                },
                {
                    "paragraph": "四姫有省猶可，無則必生疾矣。”",
                    "zhushu": "據異姓，去同姓，故言省。省，所景切。徐，所幸切。去，起吕切。"
                },
                {
                    "paragraph": "叔向曰：“善哉！𦙝未之聞也，此皆然矣。”",
                    "zhushu": ""
                },
                {
                    "paragraph": "叔向出，行人揮送之。",
                    "zhushu": "送叔向。"
                },
                {
                    "paragraph": "叔向問鄭故焉，且問子晳。對曰：“其與幾何？",
                    "zhushu": "言將敗不乆。與，如字，又音預。幾，居豈切。"
                },
                {
                    "paragraph": "無禮而好陵人，怙富而卑其上，弗能乆矣。”",
                    "zhushu": "爲明年鄭殺公孫黒傳。好，呼報切。怙，音戸。"
                },
                {
                    "paragraph": "晉侯聞子産之言，曰：“博物君子也。”重賄之。○",
                    "zhushu": ""
                },
                {
                    "paragraph": "晉侯求醫於秦，秦伯使醫和視之，曰：“疾不可爲也。是謂近女室，疾如蠱。",
                    "zhushu": "蠱，惑疾。近，附近之近。蠱，音古。"
                },
                {
                    "paragraph": "非鬼非食，惑以喪志。",
                    "zhushu": "惑女色而失志。喪，息浪切。"
                },
                {
                    "paragraph": "良臣將死，天命不祐。”",
                    "zhushu": "良臣不匡救君過，故將死而不爲天所祐。祐，音右。"
                },
                {
                    "paragraph": "公曰：“女不可近乎？”對曰：“節之。先王之樂，所以節百事也，故有五節，",
                    "zhushu": "五聲之節。"
                },
                {
                    "paragraph": "遲速本末以相及，中聲以降，五降之後，不容彈矣。",
                    "zhushu": "此謂先王之樂得中聲，聲成五降而息也。洚，罷退。降，音絳，或音戸江切。彈，徒丹切，又徒旦切。"
                },
                {
                    "paragraph": "於是有煩手淫聲，慆堙心耳，乃忘平和，君子弗聽也。",
                    "zhushu": "五降而不息，則雜聲並奏，所謂鄭、衛之聲。慆，吐刀切。堙，音因。"
                },
                {
                    "paragraph": "物亦如之。",
                    "zhushu": "言百事皆如樂，不可失節。"
                },
                {
                    "paragraph": "至於煩，乃舎也已，無以生疾。",
                    "zhushu": "煩不舎，則生疾。舎，音捨。"
                },
                {
                    "paragraph": "君子之近琴瑟，以儀節也，非以慆心也。",
                    "zhushu": "爲心之節儀，使動不過度。"
                },
                {
                    "paragraph": "天有六氣，",
                    "zhushu": "謂隂、陽、風、雨、晦、明也。"
                },
                {
                    "paragraph": "降生五味，",
                    "zhushu": "謂金味辛，木味酸，木味鹹，火味荅，土味甘，皆由隂陽風雨而生。"
                },
                {
                    "paragraph": "發爲五色，",
                    "zhushu": "辛色白，酸色青，鹹色黒，苦色赤，甘色黄。發，見也。見，賢遍切。"
                },
                {
                    "paragraph": "徴爲五聲。",
                    "zhushu": "白聲商，青聲角，黒聲羽，赤聲徴，黄聲宫。徴，驗也。徵，張里切。"
                },
                {
                    "paragraph": "淫生六疾。",
                    "zhushu": "淫，過也。滋味聲色，所以養人，然過則生害。"
                },
                {
                    "paragraph": "六氣曰隂、陽、風、雨、晦、明也，分爲四時，序爲五節，",
                    "zhushu": "六氣之化，分而序之，則成四時。得五行之郁，"
                },
                {
                    "paragraph": "過則爲菑。隂淫寒疾，",
                    "zhushu": "寒過則爲泠。菑，音災。"
                },
                {
                    "paragraph": "陽淫𤍠疾，",
                    "zhushu": "𤍠過則喘渴。喘，昌兖切。"
                },
                {
                    "paragraph": "風淫末疾，",
                    "zhushu": "末，四支也。風爲緩急。"
                },
                {
                    "paragraph": "雨淫腹疾，",
                    "zhushu": "雨濕之氣爲洩注。洩，息列切。下如字。"
                },
                {
                    "paragraph": "晦淫惑疾，",
                    "zhushu": "晦，夜也。爲宴寢過節，則心惑亂。"
                },
                {
                    "paragraph": "明淫心疾。",
                    "zhushu": "明，晝也。思慮煩多，心勞生疾。思，息利切。"
                },
                {
                    "paragraph": "女，陽物而晦時，淫則生内𤍠惑蠱之疾。",
                    "zhushu": "女常隨男，故言陽物。家道常在夜，故言晦時。"
                },
                {
                    "paragraph": "今君不節不時，能無及此乎？”",
                    "zhushu": ""
                },
                {
                    "paragraph": "出告趙孟。趙孟曰：“誰當良臣？”對曰：“主是謂矣。主相晉國，於今八年，晉國無亂，諸侯無闕，可謂良矣。和聞之，國之大臣，榮其寵禄，任其大節。有菑禍興，而無改焉，",
                    "zhushu": "改，改行以救菑。相，息亮切。行，下孟切。"
                },
                {
                    "paragraph": "必受其咎。今君至於淫以生疾，將不能圖恤社稷，禍孰大焉？主不能禦，吾是以云也。”",
                    "zhushu": "云，主將死。咎，其九切。禦，本亦作御，魚吕切。"
                },
                {
                    "paragraph": "趙孟曰：“何謂蠱？”對曰：“淫溺惑亂之所生也。",
                    "zhushu": "溺，沈没於嗜欲。溺，乃狄切。嗜，時志切。"
                },
                {
                    "paragraph": "於文，皿蟲爲蠱。",
                    "zhushu": "文，字也。皿，器也。器受蟲害者爲蠱。皿，命景切。說文讀若猛。字林音猛。"
                },
                {
                    "paragraph": "榖之飛亦爲蠱。",
                    "zhushu": "榖乆積則變爲飛蟲，名曰蠱。"
                },
                {
                    "paragraph": "在周易，女惑男，風落山，謂之蠱。䷑",
                    "zhushu": "巽下艮上，蠱。巽爲長女，爲風。艮爲少男，爲山。少男而說長女，非匹，故惑。山木得風而落。巽，音遜。艮，古恨切。長，丁丈切。少，詩照切。說，音恱。"
                },
                {
                    "paragraph": "皆同物也。”",
                    "zhushu": "物，猶𩔖也。"
                },
                {
                    "paragraph": "趙孟曰：“良醫也。”厚其禮而歸之。",
                    "zhushu": "贈賄之禮。"
                },
                {
                    "paragraph": "○楚公子圍使公子黒肱、伯州犂城犫、櫟、郟。",
                    "zhushu": "黒肱，王子圍之弟子晳也。犫縣，屬南陽。郟縣，屬襄城。櫟，今河南陽翟縣。三邑本鄭地。犫，尺州切。櫟，音歷；徐，失灼切。郟，古洽切。"
                },
                {
                    "paragraph": "鄭人懼。子産曰：“不害。令尹將行大事，",
                    "zhushu": "謂將弑君。"
                },
                {
                    "paragraph": "而先除二子也。",
                    "zhushu": "二子，謂黒肱、伯州犂。"
                },
                {
                    "paragraph": "禍不及鄭，何患焉？”",
                    "zhushu": ""
                },
                {
                    "paragraph": "冬，楚子圍將聘于鄭，伍舉爲介。未出竟，聞王有疾而還。伍舉遂聘。十一月己酉，公子圍至，入問王疾，縊而弑之。",
                    "zhushu": "縊，絞也。孫卿曰：“以冠纓絞之。”長歷推己酉，十二月六日。經、傳皆言十一月，月誤也。介，音界。竟，音境。縊，一䜴切。弑，申志切。絞，古卯切。"
                },
                {
                    "paragraph": "遂殺其二子幕及平夏。",
                    "zhushu": "皆郟敖子。慕，音莫。夏，戸雅切。"
                },
                {
                    "paragraph": "右尹子干出奔晉，",
                    "zhushu": "子干，王子比。"
                },
                {
                    "paragraph": "宫廐尹子晳出奔鄭。",
                    "zhushu": "因築城而去。廐，居又切。"
                },
                {
                    "paragraph": "殺大宰伯州犂于郟。葬王于郟，謂之郟敖。",
                    "zhushu": "郟敖，楚子麇。"
                },
                {
                    "paragraph": "使赴于鄭，伍舉問應爲後之辭焉，",
                    "zhushu": "問赴者。"
                },
                {
                    "paragraph": "對曰：“寡大夫圍。”伍舉更之曰：“共王之子圍爲長。”",
                    "zhushu": "伍舉更赴辭，使從禮。此告終稱嗣，不以篡弑赴諸侯。共，音恭。長，丁丈切。"
                },
                {
                    "paragraph": "子干奔晉，從車五乗。叔向使與秦公子同食，",
                    "zhushu": "食禄同。從，才用切。乗，繩證切。"
                },
                {
                    "paragraph": "皆百人之餼。",
                    "zhushu": "百人，一卒也。其禄足百人。餼，許氣切。卒，子忽切。"
                },
                {
                    "paragraph": "趙文子曰：“秦公子富。”",
                    "zhushu": "謂秦鍼富強，秩禄不冝與子干同。"
                },
                {
                    "paragraph": "叔向曰：“底禄以德，",
                    "zhushu": "底，致也。底，音旨。"
                },
                {
                    "paragraph": "德鈞以年，年同以尊。公子以國，不聞以富。且夫以千乗去其國，彊禦已甚。詩曰：“不侮鰥寡，不畏彊禦。”",
                    "zhushu": "詩大雅。侮，陵也。夫，音扶。侮，亡甫切。鰥，古顔切。"
                },
                {
                    "paragraph": "秦、楚，匹也。”使后子與子干齒，",
                    "zhushu": "以年齒爲髙下而坐。"
                },
                {
                    "paragraph": "辭曰：“鍼懼選，楚公子不獲，是以皆來，亦唯命。",
                    "zhushu": "不獲，不得自安。言俱奔，事有優劣，唯主人命所處。謙辭。"
                },
                {
                    "paragraph": "且臣與羇齒，無乃不可乎？",
                    "zhushu": "后子先來仕，欲自同於晉，臣爲主人。子干後來奔，以爲羇旅之客。"
                },
                {
                    "paragraph": "史佚有言曰：“非羇何忌？”",
                    "zhushu": "忌，敬也。欲謙以自别。伕，音逸。别，音彼列切。"
                },
                {
                    "paragraph": "楚靈王即位，薳罷爲令尹，薳啓彊爲大宰。",
                    "zhushu": "靈王，公子圍也。即位易名熊䖍。罷，音皮。彊，音其良切，又居良切。"
                },
                {
                    "paragraph": "鄭游吉如楚，葬郟敖，且聘立君。歸，謂子産曰：“具行器矣。",
                    "zhushu": "行器，謂備"
                },
                {
                    "paragraph": "楚王汰侈，而自說其事，必合諸侯，吾往無日矣。”子産曰：“不數年，未能也。”",
                    "zhushu": "爲四年會申傳。汰，音泰。說，徐音恱，又始恱切。數，所主切。"
                },
                {
                    "paragraph": "○十二月，晉旣烝，",
                    "zhushu": "烝，冬祭也。烝，之承切。"
                },
                {
                    "paragraph": "趙孟適南陽，將㑹孟子餘。",
                    "zhushu": "孟子餘，趙衰，趙武之曾祖。其廟在晉之南陽温縣，往會祭之。衰，初危切。"
                },
                {
                    "paragraph": "甲辰，朔，烝于温。",
                    "zhushu": "趙氏烝祭。甲辰，十二月朔。晉旣烝，趙孟乃烝其家廟，則晉烝當在甲辰之前。傳言十二月，月誤。"
                },
                {
                    "paragraph": "庚戌，卒。",
                    "zhushu": "十二月七日。終劉定公、秦后子之言。"
                },
                {
                    "paragraph": "鄭伯如晉弔，及雍乃復。",
                    "zhushu": "弔趙氏，蓋趙氏辭之而還。傳言大夫彊，諸侯畏而弔之。雍，於用切。",
                    "type": 2
                },
                {
                    "paragraph": "經二年，春，晉侯使韓起來聘。○夏，叔弓如晉。",
                    "zhushu": "叔弓，叔老子。"
                },
                {
                    "paragraph": "○秋，鄭殺其大夫公孫黒。",
                    "zhushu": "書名，惡之。薰隧盟，子産不討，遂以爲卿，故書之。惡，烏路切。"
                },
                {
                    "paragraph": "○冬，公如晉，至河乃復。",
                    "zhushu": "弔少，妄也。晉人辭之，故還。少，詩照切。傳放此。"
                },
                {
                    "paragraph": "○季孫宿如晉。",
                    "zhushu": "致襚。服也。公實以秋行，冬還乃書。襚，音遂。",
                    "type": 2
                },
                {
                    "paragraph": "傳二年，春，晉侯使韓宣子來聘，",
                    "zhushu": "公即位故。"
                },
                {
                    "paragraph": "且告爲政，而來見，禮也。",
                    "zhushu": "代趙武爲政，雖盟主而脩好同盟，故曰“禮”。見，賢遍切。好，呼報切。"
                },
                {
                    "paragraph": "觀書於大史氏，見易、象與魯春秋，曰：“周禮盡在魯矣。",
                    "zhushu": "易象，上下經之象辭。魯春秋，史記之䇿書。春秋遵周公之典以序事，故曰“周禮盡在魯矣”。"
                },
                {
                    "paragraph": "吾乃今知周公之德，與周之所以王也。”",
                    "zhushu": "易象、春秋，文王、周公之制。當此時，儒道廢，諸國多闕，唯魯備，故宣子適魯而說之。王，于況切。周𢎞正依字讀。說，音恱。"
                },
                {
                    "paragraph": "公享之。季武子賦緜之卒章。",
                    "zhushu": "緜，詩大雅。卒章義取文王有四臣，故能以緜緜致典盛。以晉侯比文王，以韓子比四輔。四臣：大顚、閎夭、散冝生、南宫适。四輔，謂先後、奔走、䟽附、禦侮。"
                },
                {
                    "paragraph": "韓子賦角弓。",
                    "zhushu": "角弓，詩小雅。取其“兄弟昏姻，無胥逺矣”。言兄弟之國冝相親。"
                },
                {
                    "paragraph": "季武子拜，曰：“敢拜子之彌縫敝邑，寡君有望矣。”",
                    "zhushu": "彌縫，猶𥙷合也，謂以兄弟之義。縫，扶恭切。合，如字，一音閣。"
                },
                {
                    "paragraph": "武子賦節之卒章。",
                    "zhushu": "節，詩小雅。卒章取“式訛爾心，以畜萬邦”，以言晉德可以畜萬邦。節，才結切，徐又如字。訛，五禾切。"
                },
                {
                    "paragraph": "旣享，宴于季氏。有嘉樹焉，宣子譽之。",
                    "zhushu": "譽其好也。譽，音餘。"
                },
                {
                    "paragraph": "武子曰：“宿敢不封殖此樹，以無忘角弓。”",
                    "zhushu": "封，厚也。殖，長也。長，丁丈切。"
                },
                {
                    "paragraph": "遂賦甘棠。",
                    "zhushu": "甘棠，詩召南。召伯息於甘棠之下，詩人思之而愛其樹。武子欲封殖嘉樹如甘棠，以宣子比召公。召，上照切。"
                },
                {
                    "paragraph": "宣子曰：“起不堪也，無以及召公。”",
                    "zhushu": ""
                },
                {
                    "paragraph": "宣子遂如齊納幣。",
                    "zhushu": "為平公聘。少姜爲，于僞切。下“爲之”同。"
                },
                {
                    "paragraph": "見子雅。子雅召子旗，",
                    "zhushu": "子旗，子雅之子。"
                },
                {
                    "paragraph": "使見宣子。宣子曰：“非保家之主也，不臣。”",
                    "zhushu": "志氣元。見，賢遍切；下“見疆”同。亢。苦浪切。"
                },
                {
                    "paragraph": "見子尾，子尾見彊，",
                    "zhushu": "彊，子尾之子。"
                },
                {
                    "paragraph": "宣子謂之如子旗。",
                    "zhushu": "亦不臣。"
                },
                {
                    "paragraph": "大夫多𥬇之，唯晏子信之，曰：“夫子，君子也。",
                    "zhushu": "夫人，韓起。"
                },
                {
                    "paragraph": "君子有信，其有以知之矣。”",
                    "zhushu": "爲十年齊欒施、髙彊來奔張本。"
                },
                {
                    "paragraph": "自齊聘於衛，衛侯享之。北宫文子賦淇澳，",
                    "zhushu": "淇澳，詩衛風，美武公也。言宣子有武公之德。淇，音其。澳，於六切。"
                },
                {
                    "paragraph": "宣子賦木𤓰。",
                    "zhushu": "木𤓰，亦衛風。義取於欲厚報以爲好。好，呼報切。後注皆同。"
                },
                {
                    "paragraph": "○夏四月，韓須如齊逆女。",
                    "zhushu": "須，韓起之子。逆少姜。"
                },
                {
                    "paragraph": "齊陳無宇送女，致少姜。少姜有寵於晉侯，晉侯謂之少齊。",
                    "zhushu": "爲立别號，所以寵異之。少，詩照切。"
                },
                {
                    "paragraph": "謂陳無宇非卿，",
                    "zhushu": "欲使齊以適夫人禮送少姜。適，丁歷切。"
                },
                {
                    "paragraph": "執諸中都。",
                    "zhushu": "中都，晉邑，在西河界休縣東南。界，音介。休，許虯切。"
                },
                {
                    "paragraph": "少姜爲之請，曰：“送從逆班。",
                    "zhushu": "班，列也。"
                },
                {
                    "paragraph": "畏大國也，猶有所易，是以亂作。”",
                    "zhushu": "韓須，公族大夫。陳無宇，上大夫。言齊畏晉，改易禮制，使上大夫送，遂致此執辱之罪。蓋少姜謙以示譏。"
                },
                {
                    "paragraph": "○叔弓聘于晉，報宣子也。",
                    "zhushu": "此春韓宣子來聘。"
                },
                {
                    "paragraph": "晉侯使郊勞，",
                    "zhushu": "聘禮：賔至近郊，君使卿勞之。勞，力報切。"
                },
                {
                    "paragraph": "辭曰：“寡君使弓來繼舊好，固曰：“女無敢爲賔。”徹命於執事，敝邑𢎞矣，",
                    "zhushu": "徹，達也。女，音汝。下注同。"
                },
                {
                    "paragraph": "敢辱郊使？請辭。”",
                    "zhushu": "辭郊勞。使，所吏切。"
                },
                {
                    "paragraph": "致館，辭曰：“寡君命下臣來繼舊好，好合使成，臣之禄也。",
                    "zhushu": "得通君命，則於己爲榮禄。"
                },
                {
                    "paragraph": "敢辱大館？”",
                    "zhushu": "敢，不敢。"
                },
                {
                    "paragraph": "叔向曰：“子叔子知禮哉！吾聞之曰：“忠信，禮之器也；卑讓，禮之宗也。”",
                    "zhushu": "宗，猶主也。"
                },
                {
                    "paragraph": "辭不忘國，忠信也；",
                    "zhushu": "謂稱舊好。"
                },
                {
                    "paragraph": "先國後己，卑讓也。",
                    "zhushu": "始稱敝邑之𢎞，先國也。次稱臣之禄，後已也。"
                },
                {
                    "paragraph": "詩曰：“敬愼威儀，以近有德。”夫子近德矣。”",
                    "zhushu": "詩大雅。近，附近之近。"
                },
                {
                    "paragraph": "○秋，鄭公孫黒將作亂，欲去游氏而代其位，",
                    "zhushu": "游氏，大叔之族。黒爲游楚所傷，故欲害其族。去，起吕切。"
                },
                {
                    "paragraph": "傷疾作而不果。",
                    "zhushu": "前年游楚所擊創。創，𥘉良切。"
                },
                {
                    "paragraph": "駟氏與諸大夫欲殺之。",
                    "zhushu": "駟氏，黒之族。"
                },
                {
                    "paragraph": "子産在鄙，聞之，懼弗及，乗遽而至。",
                    "zhushu": "遽，傳驛。遽，其據切。爾雅云：馹、遽，傳也。孫炎注云：傳車驛馬。傳，中戀切。驛，音亦。"
                },
                {
                    "paragraph": "使吏數之，",
                    "zhushu": "責數其罪。"
                },
                {
                    "paragraph": "曰：“伯有之亂，",
                    "zhushu": "在襄三十一年。"
                },
                {
                    "paragraph": "以大國之事，而未爾討也。",
                    "zhushu": "務共大國之命，不暇治女罪。共，音恭。"
                },
                {
                    "paragraph": "爾有亂心無厭，國不女堪。專伐伯有，而罪一也。昆弟爭室，而罪二也。",
                    "zhushu": "謂爭徐吾犯之妹。厭，於鹽切。"
                },
                {
                    "paragraph": "薫隧之盟，女矯君位，而罪三也。",
                    "zhushu": "謂使大中書七子。蟜，居表切。"
                },
                {
                    "paragraph": "有死罪三，何以堪之？不速死，大刑將至。”再拜稽首辭曰：“死在朝夕，無𦔳天爲虐。”子産曰：“人誰不死？凶人不終，命也。作凶事，爲凶人。不助天，其助凶人乎？”請以印爲禇師。",
                    "zhushu": "印，子晳之子。褚師，市官。朝，如字。印，一刃切。褚，張吕切。"
                },
                {
                    "paragraph": "子産曰：“印也若才，君將任之。不才，將朝夕從女。女罪之不恤，而又何請焉？不速死，司寇將至。”七月壬寅，縊。尸諸周氏之衢，",
                    "zhushu": "衢，道也。衢，其于切。"
                },
                {
                    "paragraph": "加木焉。",
                    "zhushu": "書其罪於木，以加尸上。"
                },
                {
                    "paragraph": "○晉少姜卒。公如晉，及河。晉侯使士文伯來辭，曰：“非伉儷也，",
                    "zhushu": "晉侯溺於所幸，爲少姜行夫人之服，故諸侯弔。不敢以私煩諸侯，故止之。伉，苦浪切。儷，力計切。"
                },
                {
                    "paragraph": "請君無辱。”公還，季孫宿遂致服焉。",
                    "zhushu": "致少姜之禭服。公以末秋行，始冬還，乃書之，故經在冬。"
                },
                {
                    "paragraph": "叔向言陳無宇於晉侯曰：“彼何罪？",
                    "zhushu": "彼，無宇。"
                },
                {
                    "paragraph": "君使公族逆之，齊使上大夫送之，猶曰不共。君求以貪。國則不共，",
                    "zhushu": "逆卑於宋，是晉國不共。"
                },
                {
                    "paragraph": "而執其使，君刑已頗，何以爲盟主？",
                    "zhushu": "頗不平。使，所吏切。頗，普多切。"
                },
                {
                    "paragraph": "且少姜有辭。”",
                    "zhushu": "謂請無宇之辭。"
                },
                {
                    "paragraph": "冬十月，陳無宇歸。",
                    "zhushu": "晉侯赦之。"
                },
                {
                    "paragraph": "十一月，鄭印叚如晉弔。",
                    "zhushu": "弔少姜。",
                    "type": 2
                },
                {
                    "paragraph": "經三年，春，王正月，下未，滕子原卒。",
                    "zhushu": "襄三十五年盟重丘。重，直恭切。"
                },
                {
                    "paragraph": "○夏，叔弓如滕。○五月，葬滕成公。",
                    "zhushu": "卿共小國之葬，禮過厚。葬襄公，滕子來㑹，故魯厚報之。共音恭。傳倣此。"
                },
                {
                    "paragraph": "○秋，小邾子來朝。○八月，大雩。○冬，大雨雹。",
                    "zhushu": "無傳。記災。雨，于付切。雹，蒲學切。"
                },
                {
                    "paragraph": "○北燕伯款出奔齊。",
                    "zhushu": "不書大夫逐之，而言奔，罪之也。書名，從告。",
                    "type": 2
                },
                {
                    "paragraph": "傳三年，春，王正月，鄭游吉如晉，送少姜之葬。梁丙與張趯見之。",
                    "zhushu": "二子，晉大夫。趯，他歷切。"
                },
                {
                    "paragraph": "梁丙曰：“甚矣哉，子之爲此來也！”",
                    "zhushu": "卿共妾葬，過禮甚。爲，于僞切。"
                },
                {
                    "paragraph": "子大叔曰：“將得已乎！",
                    "zhushu": "言不得止。"
                },
                {
                    "paragraph": "昔文、襄之霸也，",
                    "zhushu": "晉文公、襄公。"
                },
                {
                    "paragraph": "其務不煩諸侯。今諸侯三歳而聘，五歳而朝，有事而㑹，不恊而盟。",
                    "zhushu": "明王之制，歳聘間朝。在十三年，今簡之。間，間厠之間。"
                },
                {
                    "paragraph": "君薨，大夫弔，卿共葬事；夫人，士弔，大夫送葬。",
                    "zhushu": "先王之制，諸侯之喪，士弔，大夫送葬。在三十年。蓋時俗過制，故文、襄雖節之，猶過於古。"
                },
                {
                    "paragraph": "足以昭禮、命事、謀闕而已，",
                    "zhushu": "朝聘以昭禮，盟㑹以謀闕。"
                },
                {
                    "paragraph": "無加命矣。",
                    "zhushu": "命有常。"
                },
                {
                    "paragraph": "今嬖寵之喪，不敢擇位，而數於守適，",
                    "zhushu": "不敢以其位卑而令禮數如守適夫人。然則時適夫人之喪，弔送之禮以過文、襄之制。數，所具切，徐，所主切。適，丁歷切；本或作嫡，下同。令，力呈切。"
                },
                {
                    "paragraph": "唯懼獲戾，豈敢憚煩？少齊有寵而死，齊必繼室。",
                    "zhushu": "繼室，復薦女。復，扶又切。下不出音者皆同。"
                },
                {
                    "paragraph": "今兹吾又將來賀，不唯此行也。”張趯曰：“善哉！吾得聞此數也。然自今，子其無事矣。譬如火焉，",
                    "zhushu": "火，心星。"
                },
                {
                    "paragraph": "火中，寒暑乃退。",
                    "zhushu": "心以季夏昏中而暑退，季冬旦中而寒退。"
                },
                {
                    "paragraph": "此其極也，能無退乎？晉將失諸侯，諸侯求煩不獲。”",
                    "zhushu": "言將不能復煩諸侯。"
                },
                {
                    "paragraph": "二大夫退。子大叔告人曰：“張趯有知，其猶在君子之後乎！”",
                    "zhushu": "譏其無隱諱。知，音智。"
                },
                {
                    "paragraph": "○丁未，滕子原卒。同盟，故書名。",
                    "zhushu": "同盟於襄之丗，亦應從同盟之禮，故傳發之。"
                },
                {
                    "paragraph": "○齊侯使晏嬰請繼室於晉，",
                    "zhushu": "復以女繼少姜。"
                },
                {
                    "paragraph": "曰：“寡君使嬰曰：“寡人願事君，朝夕不倦，將奉質幣，以無失時，則國家多難，是以不獲。",
                    "zhushu": "不得自來。朝，如字。質，徐之二切，又如字。雞，乃旦切。"
                },
                {
                    "paragraph": "不腆先君之適，",
                    "zhushu": "謂少姜。腆，他典切。"
                },
                {
                    "paragraph": "以備内官，焜燿寡人之望，則又無禄，早丗隕命，寡人失望。君若不忘先君之好，惠顧齊國，辱收寡人，徼福於大公、丁公，",
                    "zhushu": "徼，要也。二公，齊先君。言收恤寡人，則先君與之福也。焜，胡本切，又音昆。服云：“明也。”燿，羊照切；服云：“照也。”䧎，于敏切。好，呼報切。徼，古堯切。大，音泰。要，一遥切。"
                },
                {
                    "paragraph": "照臨敝邑，鎭撫其社稷，則猶有先君之適，",
                    "zhushu": "適夫人之女。"
                },
                {
                    "paragraph": "及遺姑姊妹",
                    "zhushu": "遺，餘也。"
                },
                {
                    "paragraph": "若而人。",
                    "zhushu": "言如常人。不敢譽。譽，音餘。"
                },
                {
                    "paragraph": "君若不棄敝邑，而辱使董振擇之，以備嬪嬙，寡人之望也。”",
                    "zhushu": "董，正也。振，整也。嬪嬙，婦官。振，之刃切，一音眞。嬙，本又作“廧”，在良切。"
                },
                {
                    "paragraph": "韓宣子使叔向對曰：“寡君之願也。寡君不能獨任其社稷之事，未有伉儷，在縗絰之中，是以未敢請。",
                    "zhushu": "制夫人之服，則葬訖，君臣乃釋服。任音壬。縗，本亦作“衰”，七雷切。經，直結切。"
                },
                {
                    "paragraph": "君有辱命，惠莫大焉。若惠顧敝邑，撫有晉陽，賜之内主，豈唯寡君，舉羣臣實受其貺，其自唐叔以下，實寵嘉之。”",
                    "zhushu": "唐叔，晉之祖。貺音況。"
                },
                {
                    "paragraph": "旣成昏，",
                    "zhushu": "許昏成。"
                },
                {
                    "paragraph": "晏子受禮，",
                    "zhushu": "受賔亭之禮。"
                },
                {
                    "paragraph": "叔向從之宴，相與語。叔向曰：“齊其何如？”",
                    "zhushu": "問興衰。"
                },
                {
                    "paragraph": "晏子曰：“此季丗也，吾弗知，齊其爲陳氏矣。",
                    "zhushu": "不知其他，唯知齊將爲陳氏。釋文：吾弗知，絶句。"
                },
                {
                    "paragraph": "公棄其民，而歸於陳氏。",
                    "zhushu": "棄民不恤。"
                },
                {
                    "paragraph": "齊舊四量，豆、區、釡、鍾。四升爲豆，各自其四，以登於釡。",
                    "zhushu": "四豆爲區，區斗大升。四區爲釡，釡六斗四升。登，成也。量音亮。區，鳥侯切。"
                },
                {
                    "paragraph": "釡十則鍾。",
                    "zhushu": "六斛四斗。"
                },
                {
                    "paragraph": "陳氏三量，皆登一焉，鍾乃大矣。",
                    "zhushu": "登，加也。加一，謂加舊量之一也。以五升爲豆，五豆爲區，五區爲釡，則區二斗，釡八斗，鍾八斛。釋文：舊本以五升爲豆，四豆爲區，四區爲釡，直加豆爲五升，而區、釡自大。故杜云“區二升，釜八斗”是也。本或作“五豆爲區，五區爲釡”者，爲加舊豆、區爲五，亦與杜注相㑹，非於五升之豆又五五而加也。"
                },
                {
                    "paragraph": "以家量貸，而以公量收之。",
                    "zhushu": "貸厚而收薄。貸，他代切。"
                },
                {
                    "paragraph": "山木如市，弗加於山，魚鹽蜃蛤，弗加於海。",
                    "zhushu": "賈如在山海，不加貴。蜃，食軫切。蛤，古荅切。賈，音嫁。"
                },
                {
                    "paragraph": "民参其力，二入於公，而衣食其一。",
                    "zhushu": "言公重賦斂。參，七南切，又音三。斂，力驗切。"
                },
                {
                    "paragraph": "公聚朽蠧，而三老凍餒，",
                    "zhushu": "三老，謂上壽、中壽、下壽，皆八十已上，不見養遇。聚，徐在喻切，又在主切。蠧，下故切。三老，服云：工老、商老、農老也。凍，丁貢切。餒，奴罪切。壽，音授。上，時掌切。"
                },
                {
                    "paragraph": "國之諸市，屨賤踊貴。",
                    "zhushu": "踊，刖足者屨，言刑多。屨，九具切。踊，音勇。刖，音月，又五刮切。"
                },
                {
                    "paragraph": "民人痛疾，而或燠休之。",
                    "zhushu": "燠休，痛念之聲，謂陳氏也。燠，於喻切。徐音憂，又於到切，一音於六切。休，虚喻切。徐，許留切。賈云：燠，厚也。休，美也。"
                },
                {
                    "paragraph": "其愛之如父母，而歸之如流水，欲無獲民，將焉辟之？箕伯、直柄、虞遂、伯戲，",
                    "zhushu": "四人皆舜後，陳氏之先。焉，於䖍切。戲，許冝切。"
                },
                {
                    "paragraph": "其相胡公、大姫，已在齊矣。",
                    "zhushu": "胡公，四人之後，周始封陳之祖。大姫，其妃也。言陳氏雖爲人臣，然將有國，其先祖鬼神已與胡公共在齊。相，息亮切。服如字。大，音泰。"
                },
                {
                    "paragraph": "叔向曰：“然。雖吾公室，今亦季丗也。戎馬不駕，卿無軍行，",
                    "zhushu": "言晉衰弱，不能征討救諸侯。行，戸郎切。"
                },
                {
                    "paragraph": "公乗無人，卒列無長。",
                    "zhushu": "百人爲卒。言人皆非其人，非其長。乗，繩證切。卒，子忽切。長，丁丈切。"
                },
                {
                    "paragraph": "庶民罷敝，而宮室滋侈，",
                    "zhushu": "滋，益也。罷，音皮。侈，尺氏切，又昌氏切。"
                },
                {
                    "paragraph": "道殣相望，",
                    "zhushu": "餓死爲殣。殣，音親。說文云：“道中死者，人所覆也。”毛詩作“墐”。傳云：墐，路冡也。"
                },
                {
                    "paragraph": "而女富溢尤。",
                    "zhushu": "女，嬖寵之家。"
                },
                {
                    "paragraph": "民聞公命，如逃寇讎。欒、郤、胥、原、狐、續、慶、伯，降在皁隸，",
                    "zhushu": "八姓，晉舊臣之族也。皁隷，賤官。卻，去逆切。皁，才早切。隷，力計切。"
                },
                {
                    "paragraph": "政在家門，",
                    "zhushu": "大夫專政。"
                },
                {
                    "paragraph": "民無所依。君日不悛，以樂慆憂，",
                    "zhushu": "慆，藏也。悛，改也。悛，七全切。樂，音洛，又音岳。慆，他刀切。"
                },
                {
                    "paragraph": "公室之卑，其何日之有？",
                    "zhushu": "言今至。"
                },
                {
                    "paragraph": "讒鼎之銘",
                    "zhushu": "讒，鼎名也。讒，士咸切。服云：“疾讒之鼎也。”"
                },
                {
                    "paragraph": "曰：“昧旦平顯，後丗猶怠”，",
                    "zhushu": "昧旦，早起也。平，大也。言夙興以務大顯，後丗猶解怠。昩，音妹。平，普悲切。解，佳實切。"
                },
                {
                    "paragraph": "況日不悛，其能乆乎？”晏子曰：“子將若何？”",
                    "zhushu": "問何以免此難。日，人實切。難，乃旦切。"
                },
                {
                    "paragraph": "叔向曰：“晉之公族盡矣。𦙝聞之，公室將卑，其宗族枝葉先落，則公從之。𦙝之宗十一族，",
                    "zhushu": "同祖爲宗。𦙝，許乙切。"
                },
                {
                    "paragraph": "唯羊舌氏在而已。𦙝又無子，",
                    "zhushu": "無賢子。"
                },
                {
                    "paragraph": "公室無度，",
                    "zhushu": "無法度。"
                },
                {
                    "paragraph": "幸而得死，",
                    "zhushu": "言得以壽終爲幸。"
                },
                {
                    "paragraph": "豈其獲祀？”",
                    "zhushu": "言必不得祀。"
                },
                {
                    "paragraph": "○初，景公欲更晏子之宅，曰：“子之宅近市，湫隘嚻塵，不可以居，",
                    "zhushu": "湫，下。隘，小。嚻，聲。塵，土。近，附近之近。湫，子小切。徐音秋，又在酒切。隘，於賣切。嚻，許驕切，又五髙切。"
                },
                {
                    "paragraph": "請更諸爽塏者。”",
                    "zhushu": "爽，明。塏，燥。塏，苦代切。燥，素早切。"
                },
                {
                    "paragraph": "辭曰：“君之先臣容焉，",
                    "zhushu": "先臣，晏子之先人。"
                },
                {
                    "paragraph": "臣不足以嗣之，於臣侈矣。",
                    "zhushu": "侈，奢也。"
                },
                {
                    "paragraph": "且小人近市，朝夕得所求，小人之利也，敢煩里旅？”",
                    "zhushu": "旅，衆也。不敢勞衆爲已。宅。朝，如字。"
                },
                {
                    "paragraph": "公𥬇曰：“子近市，識貴賤乎？”對曰：“旣利之，敢不識乎？”公曰：“何貴何賤？”於是景公繁於刑，",
                    "zhushu": "繁，多也。"
                },
                {
                    "paragraph": "有鬻踊者，故對曰：“踊貴屨賤。”旣已告於君，故與叔向語而稱之。",
                    "zhushu": "傳謢，晏子令不與張趯同譏。鬻，羊六切。賣也。令，力呈切。"
                },
                {
                    "paragraph": "景公爲是省於刑。",
                    "zhushu": ""
                },
                {
                    "paragraph": "君子曰：“仁人之言，其利博哉！晏子一言，而齊侯省刑。詩曰：“君子如祉，亂庶遄已。”",
                    "zhushu": "詩小雅。如，行也。祉，福也。遄，疾也。言君子行福，則庶幾亂疾止也。爲，于僞切。省，所景切。祉，音恥。遄，市專切。"
                },
                {
                    "paragraph": "其是之謂乎！”",
                    "zhushu": ""
                },
                {
                    "paragraph": "及晏子如晉，公更其宅。反，則成矣。旣拜，",
                    "zhushu": "拜謝新宅。"
                },
                {
                    "paragraph": "乃毀之，而爲里室，皆如其舊，",
                    "zhushu": "本壞里室以大晏子之宅，故復之。壞，音怪。復，音服。下“卒復”“其復”“欲復”同。"
                },
                {
                    "paragraph": "則使宅人反之。",
                    "zhushu": "還其故室。還，音環。"
                },
                {
                    "paragraph": "“且諺曰：“非宅是卜，唯鄰是卜。”",
                    "zhushu": "卜良鄰。諺，音彦。"
                },
                {
                    "paragraph": "二三子先卜鄰矣，",
                    "zhushu": "二三子，謂鄰人。"
                },
                {
                    "paragraph": "違卜不祥。君子不犯非禮，",
                    "zhushu": "去儉即奢爲非禮。"
                },
                {
                    "paragraph": "小人不犯不祥，古之制也。吾敢違諸乎？”卒復其舊宅。公弗許。因陳桓子以請，乃許之。",
                    "zhushu": "傳言齊、晉之衰，賢臣懷憂，且言陳氏之興。"
                },
                {
                    "paragraph": "夏四月，鄭伯如晉，公孫叚相，甚敬而卑，禮無違者。晉侯嘉焉，授之以䇿，",
                    "zhushu": "䇿。賜命之書"
                },
                {
                    "paragraph": "曰：“子豐有勞於晉國，",
                    "zhushu": "子豐叚之。又"
                },
                {
                    "paragraph": "余聞而弗忘。賜女州田，",
                    "zhushu": "州縣，今屬河内郡。女，音汝。"
                },
                {
                    "paragraph": "以胙乃舊勲。”伯石再拜稽首，受䇿以出。",
                    "zhushu": ""
                },
                {
                    "paragraph": "君子曰：“禮，其人之急也乎！伯石之汏也，",
                    "zhushu": "汏，驕也。"
                },
                {
                    "paragraph": "一爲禮於晉，猶荷其禄，況以禮終始乎？詩曰：“人而無禮，胡不遄死？”其是之謂乎！”",
                    "zhushu": ""
                },
                {
                    "paragraph": "初，州縣，欒豹之邑也。",
                    "zhushu": "豹，欒盈族。荷，戸可切，又音可。"
                },
                {
                    "paragraph": "及欒氏亡，范宣子、趙文子、韓宣子皆欲之。文子曰：“温，吾縣也。”",
                    "zhushu": "州本屬温。温，趙氏邑"
                },
                {
                    "paragraph": "二宣子曰：“自郤稱以别，三傳矣。",
                    "zhushu": "郤稱，晉大夫，始受州，自是州與温别，至今傳三家。稱，尺證切。“以别，絶句。"
                },
                {
                    "paragraph": "晉之别縣不唯州，誰獲治之？”",
                    "zhushu": "言縣邑旣别甚多，無有得追而治取之。"
                },
                {
                    "paragraph": "文子病之，乃舎之。二子曰：“吾不可以正議而自與也。”皆舎之。及文子爲政，趙獲曰：“可以取州矣。”",
                    "zhushu": "獲，趙文子之子。舎，音赦，又音捨。"
                },
                {
                    "paragraph": "文子曰：“退！",
                    "zhushu": "使獲退也。"
                },
                {
                    "paragraph": "二子之言，義也。",
                    "zhushu": "二子，二宣子也。"
                },
                {
                    "paragraph": "違義，禍也。余不能治余縣，又焉用州？其以徼禍也。君子曰：“弗知實難，",
                    "zhushu": "患不知禍所起。”"
                },
                {
                    "paragraph": "知而弗從，禍莫大焉。有言州必死。”",
                    "zhushu": ""
                },
                {
                    "paragraph": "豐氏故主韓氏，",
                    "zhushu": "故，猶舊也。豐氏至晉，舊以韓氏爲主人。"
                },
                {
                    "paragraph": "伯石之獲州也，韓宣子爲之請之，爲其復取之之故。",
                    "zhushu": "後若還晉，因自欲取之。爲七年豐氏歸州張本。爲，于僞切。下“爲其”“復爲”注“爲之”“爲干”皆同。"
                },
                {
                    "paragraph": "五月，叔弓如滕，葬滕成公，公子服椒爲介。及郊，遇懿伯之忌，敬子不入。",
                    "zhushu": "忌，怨也。懿伯，椒之叔父。敬子，叔弓也。叔弓禮椒，爲之辟仇。辟，音避。"
                },
                {
                    "paragraph": "惠伯曰：“公事有公利，無私忌。椒請先入。”乃先受館，敬子從之。",
                    "zhushu": "惠伯，子服椒也。傳言叔弓之有禮。"
                },
                {
                    "paragraph": "晉韓起如齊逆女。",
                    "zhushu": "爲平公逆。"
                },
                {
                    "paragraph": "公孫蠆爲少姜之有寵也，以其子更公女，而嫁公子。",
                    "zhushu": "更嫁公女。蠆，敕邁切。"
                },
                {
                    "paragraph": "人謂宣子：“子尾欺晉，晉胡受之？”宣子曰：“我欲得齊而逺其寵，寵將來乎？”",
                    "zhushu": "寵，謂子尾。逺，于萬切。"
                },
                {
                    "paragraph": "○秋七月，鄭罕虎如晉，賀夫人，且告曰：“楚人日徴敝邑，以不朝立王之故。",
                    "zhushu": "楚靈王新立。"
                },
                {
                    "paragraph": "敝邑之往，則畏執事其謂寡君“而固有外心”；其不往，則宋之盟云。",
                    "zhushu": "云。交相見。"
                },
                {
                    "paragraph": "進退罪也。寡君使虎布之。”",
                    "zhushu": "布，陳也。"
                },
                {
                    "paragraph": "宣子使叔向對曰：“君若辱有寡君，在楚何害？脩宋盟也。君茍思盟，寡君乃知免於戾矣。君若不有寡君，雖朝夕辱於敝邑，寡君猜焉。",
                    "zhushu": "猜，疑也。猜，七才切。"
                },
                {
                    "paragraph": "君實有心，何辱命焉？",
                    "zhushu": "言若有事晉心，至楚可不須告。"
                },
                {
                    "paragraph": "君其往也！苟有寡君，在楚猶在晉也。”",
                    "zhushu": ""
                },
                {
                    "paragraph": "張趯使謂大叔曰：“自子之歸也，",
                    "zhushu": "歸在此年春。"
                },
                {
                    "paragraph": "小人糞除先人之敝廬，曰：“子其將來。”今子皮實來，小人失望。”大叔曰：“吉賤，不獲來，",
                    "zhushu": "賤，非上卿。糞，甫問切。"
                },
                {
                    "paragraph": "畏大國、尊夫人也。且孟曰：“而將無事。”吉庶幾焉。”",
                    "zhushu": "孟，張趯也。庶幾如趯言。"
                },
                {
                    "paragraph": "○小邾穆公來朝，季武子欲卑之。",
                    "zhushu": "不欲以諸侯禮待之。"
                },
                {
                    "paragraph": "穆叔曰：“不可。曹、滕、二邾，實不忘我好。敬以逆之，猶懼其貳，又卑一睦，焉",
                    "zhushu": "一睦，謂小邾。釋文：“實不忘我好”，絶句。一讀以“好”字向下。好，呼報切。下“羣好”同。"
                },
                {
                    "paragraph": "逆羣好也？其如舊而加敬焉。志曰：“能敬無災。”又曰：“敬逆來者，天所福也。”季孫從之。○八月，大雩，旱也。○",
                    "zhushu": ""
                },
                {
                    "paragraph": "齊侯田於莒，",
                    "zhushu": "莒，齊東竟。竟，音境。"
                },
                {
                    "paragraph": "盧蒲嫳見，泣且請曰：“余髮如此種種，余奚能爲？”",
                    "zhushu": "嫳，慶封之黨，襄二十八年放之於竟。種種，短也。自言衰老，不能復爲害。嫳，普結切，又匹舌切。見，賢遍切。種，亦作“董”，章勇切。"
                },
                {
                    "paragraph": "公曰：“諾。吾告二子。”",
                    "zhushu": "二子，子雅、子尾。"
                },
                {
                    "paragraph": "歸而告之。子尾欲復之，子雅不可，曰：“彼其髮短而心甚長，其或寢處我矣。”",
                    "zhushu": "言不可信。"
                },
                {
                    "paragraph": "九月，子雅放盧蒲嫳于北燕。",
                    "zhushu": "恐其復作亂。"
                },
                {
                    "paragraph": "○燕簡公多嬖寵，欲去諸大夫而立其寵人。冬，燕大夫比以殺公之外嬖。",
                    "zhushu": "比，相親比。去，起吕切。比，毗志切。"
                },
                {
                    "paragraph": "公懼，奔齊。書曰：“北燕伯款出奔齊。”罪之也。",
                    "zhushu": "款罪輕於衛衎，重於蔡朱，故舉中示例。衎，苦旦切。"
                },
                {
                    "paragraph": "○十月，鄭伯如楚，子産相。楚子享之，賦吉日。",
                    "zhushu": "吉日，詩小雅，宣王田獵之詩。楚王欲與鄭伯共田，故賦之。相，息亮切。"
                },
                {
                    "paragraph": "旣享，子産乃具田備，王以田江南之夢。",
                    "zhushu": "楚之雲夢，跨江南北。夢，如字，徐莫公切。"
                },
                {
                    "paragraph": "○齊公孫竈卒。",
                    "zhushu": "竈，子雅。"
                },
                {
                    "paragraph": "司馬竈見晏子，",
                    "zhushu": "司馬竈，齊大夫。"
                },
                {
                    "paragraph": "曰：“又喪子雅矣。”晏子曰：“惜也！子旗不免，殆哉！",
                    "zhushu": "以其不臣。喪，息浪切。"
                },
                {
                    "paragraph": "姜族弱矣，而嬀將始昌。",
                    "zhushu": "嬀，陳氏。嬀，九危切。"
                },
                {
                    "paragraph": "二惠競爽猶可，",
                    "zhushu": "子雅、子尾，皆齊惠公之孫也。競，彊也。爽，明也。"
                },
                {
                    "paragraph": "又弱一个焉，姜其危哉！”",
                    "zhushu": "个，古賀切。"
                }
            ]
        },
        {
            "name": "昭公二第二十一",
            "paragraphs": [
                {
                    "paragraph": "昭公二第二十一",
                    "zhushu": "",
                    "type": 1
                },
                {
                    "paragraph": "經四年，春，王正月，大雨雹。",
                    "zhushu": "當雪而雹，故以為災而書。□□，于付切。傳“大雨雹”，同“雹”，蒲□□。"
                },
                {
                    "paragraph": "○夏，楚子、蔡侯、陳侯、鄭伯、許男、徐子、滕子、頓子、胡子、沈子、小邾子、宋丗子佐、淮夷會于申。",
                    "zhushu": "楚靈王始合諸侯。沈音審。"
                },
                {
                    "paragraph": "○楚人執徐子。",
                    "zhushu": "稱人以執，以不道於其民告。"
                },
                {
                    "paragraph": "○秋，七月，楚子、蔡侯、陳侯、許男、頓子、胡子、沈子、淮夷伐吳。",
                    "zhushu": "因申㑹以伐吳。不言諸侯者，鄭、徐、滕、小邾、宋不在故也。胡國，汝隂縣西北有胡城。"
                },
                {
                    "paragraph": "○執齊慶封，殺之。",
                    "zhushu": "楚子欲行霸，爲齊討慶封，故稱齊。爲，于僞切。"
                },
                {
                    "paragraph": "○遂滅頼。○九月，取鄫。",
                    "zhushu": "鄫，莒邑。傳例日。克邑不用師徒曰取。鄫，才陵切。"
                },
                {
                    "paragraph": "○冬，十有二月，乙卯，叔孫豹卒。",
                    "zhushu": "",
                    "type": 2
                },
                {
                    "paragraph": "傳四年，春，王正月，許男如楚，楚子止之，",
                    "zhushu": "欲與俱田。"
                },
                {
                    "paragraph": "遂止鄭伯，復田江南，許男與焉。",
                    "zhushu": "前年楚子已與鄭伯田江南，故言復。復，扶又切。與，音預。"
                },
                {
                    "paragraph": "使椒舉如晉求諸侯，二君待之。",
                    "zhushu": "二君，鄭、許。"
                },
                {
                    "paragraph": "椒舉致命曰：“寡君使舉曰：日君有惠，賜盟于宋，",
                    "zhushu": "宋盟在襄二十七年。"
                },
                {
                    "paragraph": "曰：“晉、楚之從，交相見也。”以歳之不易，",
                    "zhushu": "不易，言有難。易，以豉切，注同。難，乃旦切。"
                },
                {
                    "paragraph": "寡人願結驩於二三君，",
                    "zhushu": "欲得諸侯謀事補闕。驩，喚端切。"
                },
                {
                    "paragraph": "使舉請間。君若茍無四方之虞，",
                    "zhushu": "虞，度也。間，徐音閑，又如字。度，待洛切。"
                },
                {
                    "paragraph": "則願假寵以請於諸侯。”",
                    "zhushu": "欲借君之威寵以致諸侯。"
                },
                {
                    "paragraph": "晉侯欲勿許，司馬侯曰：“不可。楚王方侈，天或者欲逞其心，以厚其毒，而降之罰，未可知也。其使能終，亦未可知也。晉、楚唯天所相，",
                    "zhushu": "相，助也。侈，昌氏切，又尺氏切。逞，勑景切。相，息亮切。"
                },
                {
                    "paragraph": "不可與爭。君其許之，而脩德以待其歸。若歸於德，吾猶將事之，況諸侯乎？若適淫虐，楚將棄之，",
                    "zhushu": "棄不以爲君，"
                },
                {
                    "paragraph": "吾又誰與爭？”公曰：“晉有三不殆，其何敵之有？",
                    "zhushu": "殆，危也。殆，直改切。"
                },
                {
                    "paragraph": "國險而多馬，齊、楚多難，",
                    "zhushu": "多篡弑之難。篡，初患切。弒，申志切。"
                },
                {
                    "paragraph": "有是三者，何郷而不濟？”對曰：“恃險與馬，而虞鄰國之難，是三殆也。四嶽、",
                    "zhushu": "東嶽，岱，西嶽，華，南嶽，衡，北嶽，𢘆，郷，許亮切，本又作“嚮”。嶽，音岳。岱，音代。在兖州。華，如字，又胡化切，在雍州。衡，如字。在荆州。𢘆，如字，本或作“常”，在兾州。案：作𢘆者是也。北嶽本名𢘆山，漢爲文帝諱，改作常耳。"
                },
                {
                    "paragraph": "三塗、",
                    "zhushu": "在河南陸渾縣南。釋文：三塗，山名，大行、轘轅、崤黽也。渾，戸昏切，又戸困切。"
                },
                {
                    "paragraph": "陽城、",
                    "zhushu": "在陽城縣東北。"
                },
                {
                    "paragraph": "大室、",
                    "zhushu": "在河南陽城縣西南。大，音泰。下“大室”同。大室，即中嶽嵩髙山也，在豫州。"
                },
                {
                    "paragraph": "荆山、",
                    "zhushu": "在新城沶郷縣南。沶，音市，又音爾。漢書音義音穉，或一音隷，則當“水”旁作“尔”，恐非。本或作“渫”，字誤也。"
                },
                {
                    "paragraph": "中南，",
                    "zhushu": "在始平武功縣南。"
                },
                {
                    "paragraph": "九州之險也，是不一姓。",
                    "zhushu": "雖是天下至險，無德則滅亡。"
                },
                {
                    "paragraph": "兾之北土，",
                    "zhushu": "燕、代，燕，烏賢切。"
                },
                {
                    "paragraph": "馬之所生，無興國焉。恃險與馬，不可以爲固也，從古以然。是以先王務脩德音，以亨神人，",
                    "zhushu": "亨，通也。亨，許庚切。"
                },
                {
                    "paragraph": "不聞其務險與馬也。鄰國之難，不可虞也。或多難以固其國，啓其疆土；或無難以喪其國，失其守宇。",
                    "zhushu": "於國則四垂爲宇。疆，居良切。喪，息浪切。"
                },
                {
                    "paragraph": "若何虞難？齊有仲孫之難，而獲桓公，至今頼之。",
                    "zhushu": "仲孫，公孫無知。事在莊九年。"
                },
                {
                    "paragraph": "晉有里平之難，而獲文公，是以爲盟主。",
                    "zhushu": "里克平鄭，事在僖九年。平，普悲切。"
                },
                {
                    "paragraph": "衛、邢無難，敵亦喪之。",
                    "zhushu": "閔二年，狄滅衛。僖二十五年，衛滅邢。邢，音刑。"
                },
                {
                    "paragraph": "故人之難，不可虞也。恃此三者，而不脩政德，亡於不暇，又何能濟？君其許之！紂作淫虐，文王惠和，殷是以隕，周是以興，夫豈爭諸侯？”乃許楚使。使叔向對曰：“寡君有社稷之事，是以不獲春秋時見。",
                    "zhushu": "言不得自往，謙辭。紂，直九切。隕，于敏切。楚使，所吏切。向，許丈切。見，賢遍切。下注朝見、昏見同。"
                },
                {
                    "paragraph": "諸侯，君實有之，何辱命焉？”椒舉遂請昏，",
                    "zhushu": "蓋楚子遣舉時，兼使求昏。"
                },
                {
                    "paragraph": "晉侯許之。",
                    "zhushu": ""
                },
                {
                    "paragraph": "楚子問於子産日：“晉其許我諸侯乎？”對日：“許君。晉君少安，不在諸侯。",
                    "zhushu": "安於小，小不能逺圖。少，如字。"
                },
                {
                    "paragraph": "其大夫多求，",
                    "zhushu": "貪也。"
                },
                {
                    "paragraph": "莫匡其君。在宋之盟，又日如一。",
                    "zhushu": "晉、楚同也。"
                },
                {
                    "paragraph": "若不許君，將焉用之？”",
                    "zhushu": "焉用宋盟。焉，於䖍切。"
                },
                {
                    "paragraph": "王曰：“諸侯其來乎？”對曰：“必來。從宋之盟，承君之歡，不畏大國，",
                    "zhushu": "大國，晉也。"
                },
                {
                    "paragraph": "何故不來？不來者，其魯、衛、曹、邾乎？曹畏宋，邾畏魯，魯、衛偪於齊而親於晉，唯是不來。其餘，君之所及也，誰敢不至？”",
                    "zhushu": "言楚威力所能及。偪，彼力切。"
                },
                {
                    "paragraph": "王曰：“然則吾所求者，無不可乎？”對曰：“求逞於人，不可；",
                    "zhushu": "逞，快也。求人以快意，人必違之。"
                },
                {
                    "paragraph": "與人同欲，盡濟。”",
                    "zhushu": "爲下會申傳。"
                },
                {
                    "paragraph": "○大雨雹。季武子問於申豐曰：“雹可禦乎？”",
                    "zhushu": "禦，止也。申豐，魯大夫。禦，魚吕切。下“禦之”同。"
                },
                {
                    "paragraph": "對曰：“聖人在上，無雹。雖有，不爲災。古者，日在北陸而藏氷，",
                    "zhushu": "陸，道也。謂夏十二月，日在虚、危，冰堅而藏之。夏，戸雅切。下同。"
                },
                {
                    "paragraph": "西陸朝覿而出之。",
                    "zhushu": "謂夏三月，日在昴、畢，蟄蟲出而用冰。春分之中，奎星朝見東方。朝，如字。覿，徒歷切。昴，音卯。蟄，直立切。蟲，除中切。奎，苦圭切。"
                },
                {
                    "paragraph": "其藏冰也，深山窮谷，固隂沍寒，於是乎取之。",
                    "zhushu": "沍，閉也。必取積隂之冰，所以道達其氣，使不爲災。沍，戸故切。道，音導。"
                },
                {
                    "paragraph": "其出之也，朝之禄位，賔食、喪祭，於是乎用之。",
                    "zhushu": "言不獨共公。共，音恭。"
                },
                {
                    "paragraph": "其藏之也，黒牡、秬黍，以享司寒。",
                    "zhushu": "黑牡，黑牲也。秬，黑黍也。司寒，𤣥𡨋，北方之神，故物皆用黒。有事於冰，故祭其神。牡，茂后切。秬，音巨。冥，亡丁切。"
                },
                {
                    "paragraph": "其岀之也，桃弧、𣗥矢，以除其災。",
                    "zhushu": "桃弓、𣗥箭，所以禳除凶邪，將御至尊故。弧，音胡。禳，如羊切。邪，似嗟切。"
                },
                {
                    "paragraph": "其出入也時。食肉之禄，冰皆與焉。",
                    "zhushu": "食肉之禄，謂在朝廷治其職事就官食者。與，音預。"
                },
                {
                    "paragraph": "大夫命婦，喪浴用冰。",
                    "zhushu": "命婦，大夫妻。浴，音欲。"
                },
                {
                    "paragraph": "祭寒而藏之，",
                    "zhushu": "享司寒。“祭寒而藏之”，本或作“祭司寒”者，非。"
                },
                {
                    "paragraph": "獻羔而啓之，",
                    "zhushu": "謂二月春分，獻羔祭韭，始開冰室。韭，音九。"
                },
                {
                    "paragraph": "公始用之，",
                    "zhushu": "公先用，優尊。"
                },
                {
                    "paragraph": "火出而畢賦。",
                    "zhushu": "火星昏見東方，謂三月、四月中。"
                },
                {
                    "paragraph": "自命夫命婦至於老疾，無不受冰。",
                    "zhushu": "老，致仕在家者。"
                },
                {
                    "paragraph": "山人取之，縣人傳之，",
                    "zhushu": "山人，虞官。縣人，遂屬。傳，直專切。"
                },
                {
                    "paragraph": "輿人納之，隷人藏之。",
                    "zhushu": "輿、隷，皆賤官。輿，音餘。"
                },
                {
                    "paragraph": "夫冰以風壯，",
                    "zhushu": "冰因風寒而堅。壯，側亮切。"
                },
                {
                    "paragraph": "而以風出。",
                    "zhushu": "頤春風而散用。"
                },
                {
                    "paragraph": "其藏之也周，",
                    "zhushu": "周，密也。"
                },
                {
                    "paragraph": "其用之也徧，",
                    "zhushu": "及老疾。徧，音遍。"
                },
                {
                    "paragraph": "則冬無愆陽，",
                    "zhushu": "愆，過也，謂冬温。愆，起虔切。"
                },
                {
                    "paragraph": "夏無伏隂，",
                    "zhushu": "伏隂，謂夏寒。"
                },
                {
                    "paragraph": "春無淒風，",
                    "zhushu": "淒，寒也。淒，七西切。"
                },
                {
                    "paragraph": "秋無苦雨，",
                    "zhushu": "霖雨，爲人所患苦。霖，音林。"
                },
                {
                    "paragraph": "雷出不震，",
                    "zhushu": "震，霆也。霆，音亭，又音挺，又亭佞切。"
                },
                {
                    "paragraph": "無菑霜雹，癘疾不降，",
                    "zhushu": "癘，惡氣也。菑，音災。癘，音例。"
                },
                {
                    "paragraph": "民不夭札。",
                    "zhushu": "短折爲夭，夭死爲札。札，側八切，又音截。字林作，壯列切。"
                },
                {
                    "paragraph": "今藏川池之冰，棄而不用，",
                    "zhushu": "旣不藏深山窮谷之冰，又“火出不畢賦”，有餘則棄之。"
                },
                {
                    "paragraph": "風不越而殺，雷不發而震。",
                    "zhushu": "越，散也。言隂陽失序，雷風爲害。殺，如字，又色界切，徐，色例切。"
                },
                {
                    "paragraph": "雹之爲菑，誰能禦之？七月之卒章，藏冰之道也。”",
                    "zhushu": "七月，詩豳風。卒章日。“二之日鑿冰冲冲”，謂十二月鑿而取之。“三之日納于凌隂”，凌隂，水室也。“四之日其蚤，獻羔祭韭”，謂二月春分，蚤開冰室，以薦宗廟。豳，彼貧切。鑿，在洛切。冲，直忠切。凌，陵證切，一音陵。蚤，音早。韭，音九。"
                },
                {
                    "paragraph": "○夏，諸侯如楚，魯、衛、曹、邾不會。曹、邾辭以難，公辭以時祭，衛侯辭以疾。",
                    "zhushu": "如子産言。難，乃旦切。"
                },
                {
                    "paragraph": "鄭伯先待于申。",
                    "zhushu": "自楚先至會地。"
                },
                {
                    "paragraph": "六月丙午，楚子合諸侯于申。椒舉言於楚子曰：“臣聞諸侯無歸，禮以爲歸。令君始得諸侯，其愼禮矣。霸之濟否，在此㑹也。夏啓有鈞臺之享，",
                    "zhushu": "啓，禹子也。河南陽翟縣南有鈞臺陂，蓋啓享諸侯於此。夏，戸雅切。注倣此。鈞，音均。陂，彼冝切。"
                },
                {
                    "paragraph": "商湯有景毫之命，",
                    "zhushu": "河南鞏縣西南存湯亭。或言亳即偃師。亳，歩各切。鞏，九勇切。"
                },
                {
                    "paragraph": "周武有孟津之誓，",
                    "zhushu": "將伐紂也。釋文：孟，本又作“盟”，音孟。"
                },
                {
                    "paragraph": "成有𡵨陽之蒐，",
                    "zhushu": "周成王歸自奄，大蒐於𡵨山之陽。岐山在扶風美陽縣西北。岐，其冝切。蒐，所求切。"
                },
                {
                    "paragraph": "康有酆宫之朝，",
                    "zhushu": "酆在治平鄠縣東，有靈臺，康王於是朝諸侯。酆，芳弓切。"
                },
                {
                    "paragraph": "穆有塗山之會，",
                    "zhushu": "周穆王會諸侯於塗山。塗山在壽春東北。"
                },
                {
                    "paragraph": "齊桓有召陵之師，",
                    "zhushu": "在僖四年。召，上照切。"
                },
                {
                    "paragraph": "晉文有踐土之盟。",
                    "zhushu": "在僖二十八年。"
                },
                {
                    "paragraph": "君其何用？宋向戍、鄭公孫僑在，諸侯之良也，君其選焉。”",
                    "zhushu": "選擇所用。向，舒亮切。戌，音恤。僑，其驕切。"
                },
                {
                    "paragraph": "王曰：“吾用齊桓。”",
                    "zhushu": "用會召陵之禮。"
                },
                {
                    "paragraph": "王使問禮於左師與子産。左師曰：“小國習之，大國用之，敢不薦聞？”",
                    "zhushu": "言所聞，謙示所未行。"
                },
                {
                    "paragraph": "獻公合諸侯之禮六。",
                    "zhushu": "其禮六儀也。宋爵公，故獻公禮。"
                },
                {
                    "paragraph": "子産曰：“小國共職，敢不薦守？”獻伯、子、男會公之禮六。",
                    "zhushu": "鄭，伯爵，故獻伯、子、男會公之禮。其禮同，所從言之異。共，音恭。守，手又切。"
                },
                {
                    "paragraph": "君子謂合左師善守先代，子産善相小國。",
                    "zhushu": ""
                },
                {
                    "paragraph": "王使椒舉侍於後以規過，",
                    "zhushu": "規正二子之過。相，息亮切。"
                },
                {
                    "paragraph": "卒事不規。王問其故，對曰：“禮，吾所未見者有六焉，又何以規？”",
                    "zhushu": "左師、子産所獻六禮，楚皆未甞行。"
                },
                {
                    "paragraph": "宋大子佐後至，王田於武城，乆而弗見，椒舉請辭焉。",
                    "zhushu": "請王辭謝之。"
                },
                {
                    "paragraph": "王使往，曰：“屬有宗祧之事於武城，",
                    "zhushu": "言爲宗廟田獵。屬，章玉切。適也。祧，他彫切。爲，于僞切。"
                },
                {
                    "paragraph": "寡君將墮幣焉，敢謝後見。”",
                    "zhushu": "恨其後至，故言將因諸侯會，布幣乃相見。經并書“宋大子佐”，知此言在會前。墮，許規切。布也。服云：輸也。見，如字，又賢遍切。"
                },
                {
                    "paragraph": "徐子，呉出也，以爲貳焉，故執諸申。",
                    "zhushu": "言楚子以疑罪執諸侯。"
                },
                {
                    "paragraph": "楚子示諸侯侈，",
                    "zhushu": "自奢侈。"
                },
                {
                    "paragraph": "椒舉曰：“夫六王、二公之事，",
                    "zhushu": "六王，啓、湯、武、成、康、穆也。二公，齊桓、晉文。"
                },
                {
                    "paragraph": "皆所以示諸侯禮也，諸侯所由用命也。夏桀爲仍之會，有緍叛之。",
                    "zhushu": "仍、緍，皆國名。仍，而承切。緍，亡巾切。"
                },
                {
                    "paragraph": "商紂爲黎之蒐，東夷叛之。",
                    "zhushu": "黎，東夷國名。黎，力𠔃切。"
                },
                {
                    "paragraph": "周幽爲大室之盟，戎、狄叛之。",
                    "zhushu": "大室，中嶽。"
                },
                {
                    "paragraph": "皆所以示諸侯汏也，諸侯所由棄命也。今君以汏，無乃不濟乎？”王弗聽。子産見左師曰：“吾不患楚矣，汏而愎諫，",
                    "zhushu": "愎，很也。汏，音泰。愎，皮逼切。很，胡墾切。"
                },
                {
                    "paragraph": "不過十年。”左師曰：“然。不十年侈，其惡不逺，逺惡而後棄。",
                    "zhushu": "惡及逺方，則人棄之。"
                },
                {
                    "paragraph": "善亦如之，德逺而後興。”",
                    "zhushu": "爲十三年楚弒其君傳。"
                },
                {
                    "paragraph": "○秋七月，楚子以諸侯伐呉，宋大子、鄭伯先歸，",
                    "zhushu": "經所以更叙諸侯也。時晉之屬國皆歸，獨言二國者，鄭伯乆於楚，宋大子不得時見，故慰遣之。見，賢遍切，又如字。"
                },
                {
                    "paragraph": "宋華費遂、鄭大夫從。",
                    "zhushu": "從伐呉以荅見慰。費，扶味切。從，才用切。"
                },
                {
                    "paragraph": "使屈申圍朱方，",
                    "zhushu": "朱方，呉邑，齊慶封所封也。屈申，屈蕩之子。屈，居勿切。"
                },
                {
                    "paragraph": "八月甲申，克之。執齊慶封而盡滅其族。",
                    "zhushu": "慶封以襄二十八年奔呉，八月無甲申，日誤。"
                },
                {
                    "paragraph": "將戮慶封，椒舉曰：“臣聞無瑕者可以戮人。慶封唯逆命，是以在此，",
                    "zhushu": "逆命，謂性不恭順。"
                },
                {
                    "paragraph": "其肯從於戮乎？",
                    "zhushu": "言不肯默而從戮。"
                },
                {
                    "paragraph": "播於諸侯，焉用之？”",
                    "zhushu": "播，揚也。播，波佐切，又波可切。徐云：字或作幡，敷𡊮切。焉，於䖍切。"
                },
                {
                    "paragraph": "王弗聽，負之斧𨱆，以徇於諸侯，使言曰：“無或如齊慶封，弑其君，弱其孤，以盟其大夫。”",
                    "zhushu": "齊崔杼弑君，慶封其黨也，故以弒君罪責之。鉞，音越。徇，似俊切。杼，直吕切。"
                },
                {
                    "paragraph": "慶封曰：“無或如楚共王之庶子圍，弑其君兄之子麇而代之，以盟諸侯。”王使速殺之。",
                    "zhushu": ""
                },
                {
                    "paragraph": "遂以諸侯滅頼。頼子面縳銜璧，士袒，輿櫬從之，造於中軍。",
                    "zhushu": "中軍，王所將。共，音恭。麇，九倫切。𥘵，音但。櫬，初覲切，棺也。造，七報切。將，子匠切。"
                },
                {
                    "paragraph": "王問諸椒舉，對曰：“成王克許，",
                    "zhushu": "在僖六年。"
                },
                {
                    "paragraph": "許僖公如是，王親釋其縛，受其璧，焚其櫬。”王從之。",
                    "zhushu": "從舉言。縛，如字，舊扶卧切。"
                },
                {
                    "paragraph": "遷頼於鄢。",
                    "zhushu": "鄢，楚邑。鄢，於晚切，又於建切。"
                },
                {
                    "paragraph": "楚子欲遷許於頼，使𨷵韋龜與公子棄疾城之而還。",
                    "zhushu": "爲許城也。韋龜，子文之玄孫。爲，于僞切。"
                },
                {
                    "paragraph": "申無宇曰：“楚禍之首，將在此矣。召諸侯而來，伐國而克，城竟莫校。",
                    "zhushu": "謂築城於外竟，諸侯無與爭。竟，音境。爭，爭𨷵之爭。"
                },
                {
                    "paragraph": "王心不違，民其居乎？",
                    "zhushu": "言將有事，不得安也。"
                },
                {
                    "paragraph": "民之不處，其誰堪之？不堪王命，乃禍亂也。”○",
                    "zhushu": ""
                },
                {
                    "paragraph": "九月，取鄫，言易也。莒亂，著丘公立而不撫鄫，鄫叛而來，故曰取。凡克邑，不用師徒，日取。",
                    "zhushu": "著丘公，去疾也。不書奔者，潰散而來，將帥微也。重發例者，以通叛而自來。易，以䜴切。著，直居切；徐，直據切。去，起吕切。潰，户對切。帥，所𩔖切。重，直用切。"
                },
                {
                    "paragraph": "○鄭子産作丘賦，",
                    "zhushu": "丘，十六井，當岀馬一匹，牛三頭。今子産别賦其田，如魯之田賦。田賦在哀十一年。"
                },
                {
                    "paragraph": "國人謗之，",
                    "zhushu": "謗，毀也。"
                },
                {
                    "paragraph": "曰：“其父死於路，",
                    "zhushu": "謂子國爲尉氏所殺。"
                },
                {
                    "paragraph": "己爲蠆尾，",
                    "zhushu": "謂子産重賦，毒害百姓。蠆，敕邁切。"
                },
                {
                    "paragraph": "以令於國，國將之何？”子寛以告。",
                    "zhushu": "子寛，鄭大夫。"
                },
                {
                    "paragraph": "子産曰：“何害？茍利社稷，死生以之。”",
                    "zhushu": "以，用也。"
                },
                {
                    "paragraph": "且吾聞爲善者不改其度，故能有濟也。民不可逞，度不可改。",
                    "zhushu": "度，法也。"
                },
                {
                    "paragraph": "詩曰：“禮義不愆，何恤於人言。”",
                    "zhushu": "逸詩。子産自以爲權制濟國，於禮義無愆。"
                },
                {
                    "paragraph": "吾不遷矣。”",
                    "zhushu": "遷，移也。"
                },
                {
                    "paragraph": "渾罕曰：“國氏其先亡乎！",
                    "zhushu": "渾罕，子寛。渾，侯温切。罕，徐，許但切。"
                },
                {
                    "paragraph": "君子作法於涼，其敝猶貪。",
                    "zhushu": "涼，薄也。涼，音良；徐，音亮。"
                },
                {
                    "paragraph": "作法於貪，敝將若之何？",
                    "zhushu": "言不可久行。"
                },
                {
                    "paragraph": "姫在列者，",
                    "zhushu": "在列國也。"
                },
                {
                    "paragraph": "蔡及曹、滕其先亡乎！偪而無禮。",
                    "zhushu": "蔡偪楚，曹、滕偪宋，"
                },
                {
                    "paragraph": "鄭先衛亡，偪而無法。",
                    "zhushu": "偪晉、楚。"
                },
                {
                    "paragraph": "政不率法，而制於心。民各有心，何上之有？”",
                    "zhushu": "子産權時救急，渾罕譏之正道。"
                },
                {
                    "paragraph": "○冬，呉伐楚，入𣗥，擽麻，",
                    "zhushu": "棘、櫟、麻，皆楚東鄙邑。譙國鄼縣東北有𣗥亭，汝隂新蔡縣東北有櫟亭。櫟，力狄切；徐，失灼切。鄼，才河切。"
                },
                {
                    "paragraph": "以報朱方之役。",
                    "zhushu": "朱方役在此年秋。"
                },
                {
                    "paragraph": "楚沈尹射奔命於夏汭，",
                    "zhushu": "夏汭，漢水曲入江，今夏口也。呉兵在東北，楚盛兵在東南，以絶其後。射，食夜切，又音食亦切，又音夜。夏，戸雅切。汭，如銳切。"
                },
                {
                    "paragraph": "箴尹冝咎城鍾離，",
                    "zhushu": "冝咎，本陳大夫，襄二十四年奔楚。箴，之林切。咎，其九切。"
                },
                {
                    "paragraph": "薳啓疆城巢，然丹城州來。",
                    "zhushu": "然丹，鄭穆公孫，襄十九年奔楚。薳，于委切。疆，其良切，又居良切。"
                },
                {
                    "paragraph": "東國水，不可以城。彭生罷頼之師。",
                    "zhushu": "彭生，楚大夫。罷，𨷵韋龜城頼之師。罷，皮買切，徐，甫綺切。"
                },
                {
                    "paragraph": "○初，穆子去叔孫氏，及庚宗，",
                    "zhushu": "成十六年，辟僑如之難，奔齊。庚宗，魯地。難，乃旦切。"
                },
                {
                    "paragraph": "遇婦人，使私爲食而宿焉。問其行，告之故，哭而送之。",
                    "zhushu": "婦人聞而哭之。"
                },
                {
                    "paragraph": "適齊，娶於國氏，",
                    "zhushu": "國氏，齊正卿，姜姓。娶，七住切。"
                },
                {
                    "paragraph": "生孟丙、仲壬。夢天壓己，弗勝。",
                    "zhushu": "穆子夢也。壓，於甲切，又於輒切。勝，音升。"
                },
                {
                    "paragraph": "顧而見人，黒而上僂，",
                    "zhushu": "上僂，肩傴。僂，力主切。傴，紆甫切。"
                },
                {
                    "paragraph": "深目而豭喙，",
                    "zhushu": "口象豬。豭，音加。喙，許穢切。"
                },
                {
                    "paragraph": "號之曰：“牛！助余！”乃勝之。旦而皆召其徒，無之。",
                    "zhushu": "徒，從者。號，胡到切，又戸刀切。從，才用切。"
                },
                {
                    "paragraph": "且曰：“志之。”",
                    "zhushu": "志，識也。識，申志切，一音式。"
                },
                {
                    "paragraph": "及宣伯奔齊，饋之。",
                    "zhushu": "宣伯，僑如，穆子之兄。成十六年奔齊，穆子饋宣伯。饋，求位切，餉也。"
                },
                {
                    "paragraph": "宣伯曰：“魯以先子之故，",
                    "zhushu": "先子，宣伯先人。"
                },
                {
                    "paragraph": "將存吾宗，必召女。召女何如？”對曰：“願之乆矣。”",
                    "zhushu": "言兄姑爲亂，己則有今日之願。蓋忿言。女，音汝。"
                },
                {
                    "paragraph": "魯人召之，不告而歸。旣立，",
                    "zhushu": "在齊生孟丙、仲壬。魯召之，立爲卿。襄二年始見經。見，賢遍切。下“接見”同。"
                },
                {
                    "paragraph": "所宿庚宗之婦人獻以雉。",
                    "zhushu": "獻穆子。"
                },
                {
                    "paragraph": "問其姓，",
                    "zhushu": "問有子否。釋文：問其姓，女生日姓。姓，謂子也。"
                },
                {
                    "paragraph": "對曰：“余子長矣，能奉雉而從我矣。”",
                    "zhushu": "襄二年，豎牛五六歳。長，丁丈切。奉，芳勇切。"
                },
                {
                    "paragraph": "召而見之，則所夢也。未問其名，號之曰：“牛！”曰：“唯。”皆召其徒，使視之，遂使爲豎。",
                    "zhushu": "豎，小臣也。傳言從夢未必吉。唯，維癸切。徐，以水切。唯，應辭，猶□也。腎，上主切。"
                },
                {
                    "paragraph": "有寵，長使爲政。",
                    "zhushu": "爲家政。"
                },
                {
                    "paragraph": "公孫明知叔孫於齊，",
                    "zhushu": "公孫明，齊大夫子明也，與叔孫相親知。"
                },
                {
                    "paragraph": "歸，未逆國姜，子明取之，",
                    "zhushu": "國姜，孟、仲母。取，七住切。又如字。"
                },
                {
                    "paragraph": "故怒，其子長而後使逆之。",
                    "zhushu": "子，孟丙、仲壬。"
                },
                {
                    "paragraph": "田於丘蕕，",
                    "zhushu": "丘蕕，地名。蕕，音由。"
                },
                {
                    "paragraph": "遂遇疾焉。豎牛欲亂其室而有之，強與孟明，不可。",
                    "zhushu": "欲使從己，孟不肯。強，其丈切。"
                },
                {
                    "paragraph": "叔孫爲孟鍾，曰：“爾未際，",
                    "zhushu": "際，接也。孟未與諸大夫相接見。爲，于僞切。又如字。"
                },
                {
                    "paragraph": "饗大夫以落之。”",
                    "zhushu": "以豭豬血釁鍾，日落。釁，許覲切。"
                },
                {
                    "paragraph": "旣具，",
                    "zhushu": "饗，禮具。"
                },
                {
                    "paragraph": "使豎牛請日。",
                    "zhushu": "請饗日。"
                },
                {
                    "paragraph": "入，弗謁。",
                    "zhushu": "謁，白也。"
                },
                {
                    "paragraph": "出，命之日。",
                    "zhushu": "詐命日。"
                },
                {
                    "paragraph": "及賔至，聞鍾聲。牛曰：“孟有北婦人之客。”",
                    "zhushu": "北婦人，國姜也。客，謂公孫明。"
                },
                {
                    "paragraph": "怒，將往，牛止之。賔出，使拘而殺諸外。",
                    "zhushu": "殺孟丙。拘，音俱。"
                },
                {
                    "paragraph": "牛又強與仲盟，不可。仲與公御萊書觀於公，",
                    "zhushu": "萊書，公御士名。仲與之私遊，觀於公宮。萊，音來，人姓名。觀，古亂切。注同。又如字。"
                },
                {
                    "paragraph": "公與之環，",
                    "zhushu": "賜玉環。"
                },
                {
                    "paragraph": "使牛入示之。",
                    "zhushu": "示叔孫。"
                },
                {
                    "paragraph": "入，不示。出，命佩之。牛謂叔孫：“見仲而何？”",
                    "zhushu": "而何，如何。見，賢遍切。下泄見同。"
                },
                {
                    "paragraph": "叔孫曰：“何爲？”",
                    "zhushu": "怪牛言。"
                },
                {
                    "paragraph": "曰：“不見。旣自見矣，",
                    "zhushu": "言仲已自往見公，"
                },
                {
                    "paragraph": "公與之環而佩之矣。”遂逐之，奔齊。疾急，命召仲，牛許而不召。杜洩見，告之飢渴，授之戈。",
                    "zhushu": "杜洩，叔孫氏宰也。牛不食叔孫，叔孫怒，欲使杜洩殺之。洩，息列切。食，音嗣。"
                },
                {
                    "paragraph": "對曰：“求之而至，又何去焉？”",
                    "zhushu": "言求食可得，無為去豎牛。蓋杜洩力不能去，設辭以免。去，起吕切。注及下同。"
                },
                {
                    "paragraph": "豎牛曰：“夫子疾病，不欲見人。”使寘饋于个而退。",
                    "zhushu": "寘，置也。个，東西廂。寘，之豉切。本或作奠。个，古賀切，謂廂屋。廂，本又箱，息羊切。"
                },
                {
                    "paragraph": "牛弗進，則置虚命徹。",
                    "zhushu": "寫噐。今空，示若叔孫已食，命去之。令，力呈切。"
                },
                {
                    "paragraph": "十二月癸丑，叔孫不食。乙卯，卒。",
                    "zhushu": "三日絶糧。"
                },
                {
                    "paragraph": "牛立昭子而相之。",
                    "zhushu": "昭子，豹之庻子叔孫婼也。相，息亮切。婼，𢽟略切。"
                },
                {
                    "paragraph": "公使杜洩葬叔孫。豎牛賂叔仲昭子與南遺，",
                    "zhushu": "昭子，仲叔帶也。南遺，季氏家臣。賂，音路。"
                },
                {
                    "paragraph": "使惡杜洩於季孫而去之。",
                    "zhushu": "憎洩不與已同志。惡，烏路切。"
                },
                {
                    "paragraph": "杜洩將以路葬，且盡卿禮。",
                    "zhushu": "昭王所賜叔孫車。"
                },
                {
                    "paragraph": "南遺謂季孫曰：“叔孫未乗路，葬焉用之？且冢卿無路，介卿以葬，不亦左乎？”",
                    "zhushu": "冢卿，謂季孫。介，次也。左不便。焉，於䖍切。下“焉用”同。介，音界。左，如字，舊音佐。便，婢面切。"
                },
                {
                    "paragraph": "季孫曰：“然。”使杜洩舎路。",
                    "zhushu": "舎，置也。舍，式夜切，或音捨。"
                },
                {
                    "paragraph": "不可，曰：“夫子受命於朝而聘于王，",
                    "zhushu": "在襄二十四年。夫子謂叔孫。"
                },
                {
                    "paragraph": "王思舊勲而賜之路，",
                    "zhushu": "感其有禮，以念其先人。"
                },
                {
                    "paragraph": "復命而致之君。",
                    "zhushu": "豹不敢自乗，"
                },
                {
                    "paragraph": "君不敢逆王命而後賜之，使三官書之。吾子爲司徒，實書名。",
                    "zhushu": "謂季孫也。書名，定位號。復，扶又切。"
                },
                {
                    "paragraph": "夫子爲司馬，與工正書服。",
                    "zhushu": "謂叔孫也。服，車服之器，工正所書。"
                },
                {
                    "paragraph": "孟孫爲司空，以書勲。",
                    "zhushu": "勲，功也。"
                },
                {
                    "paragraph": "今死而弗以，是棄君命也。書在公府而弗以，是廢三官也。若命服，生弗敢服，死又不以，將焉用之？”乃使以葬。",
                    "zhushu": ""
                },
                {
                    "paragraph": "季孫謀去中軍。豎牛曰：“夫子固欲去之。”",
                    "zhushu": "誣叔孫以媚季孫。”媚，眉兾切。",
                    "type": 2
                },
                {
                    "paragraph": "經五年，春，王正月，舎中軍。",
                    "zhushu": "襄十一年始立中軍。舎，音捨，傳同。"
                },
                {
                    "paragraph": "○楚殺其大夫屈申。",
                    "zhushu": "書名，罪之。"
                },
                {
                    "paragraph": "○公如晉。○",
                    "zhushu": ""
                },
                {
                    "paragraph": "夏，莒牟夷以牟婁及防兹來奔。",
                    "zhushu": "城陽平昌縣西南有防亭，姑幕縣東北有兹亭。牟，亡侯切。幕，亡博切。"
                },
                {
                    "paragraph": "○秋，七月，公至自晉。○",
                    "zhushu": ""
                },
                {
                    "paragraph": "戊辰，叔弓帥師敗莒師于蚡泉。",
                    "zhushu": "蚡泉，魯地。蚡，扶粉切。"
                },
                {
                    "paragraph": "○秦伯卒。",
                    "zhushu": "無傳。不書名，未同盟。"
                },
                {
                    "paragraph": "○冬，楚子、蔡侯、陳侯、許男、頓子、沈子、徐人、越人伐呉。",
                    "zhushu": "",
                    "type": 2
                },
                {
                    "paragraph": "傳五年，春，王正月，舎中軍，卑公室也。",
                    "zhushu": "罷中軍。季孫氏左師，孟氏稱右師，叔孫氏則自以叔孫爲軍名。"
                },
                {
                    "paragraph": "毀中軍于施氏，成諸臧氏。",
                    "zhushu": "季孫不欲親其議，勑二家會諸大夫發毀置之計，又取其令名。臧，子郎切。"
                },
                {
                    "paragraph": "初，作中軍，三分公室，而各有其一。",
                    "zhushu": "三家各有一軍家屬。"
                },
                {
                    "paragraph": "季氏盡征之，",
                    "zhushu": "無所入於公。"
                },
                {
                    "paragraph": "叔孫氏臣其子弟，",
                    "zhushu": "以父兄歸公。"
                },
                {
                    "paragraph": "孟氏取其半焉。",
                    "zhushu": "復以子弟之半歸公。復，扶又切。"
                },
                {
                    "paragraph": "及其舎之也，四分公室，季氏擇二，",
                    "zhushu": "簡擇取二分。分，扶運切，或如字。"
                },
                {
                    "paragraph": "二子各一。皆盡征之，而貢于公。",
                    "zhushu": "國人盡屬三家，三家隨時獻公而已。"
                },
                {
                    "paragraph": "以書使杜洩告於殯，",
                    "zhushu": "告叔孫之柩。殯，必刄切。柩，其又切。"
                },
                {
                    "paragraph": "曰：“子固欲毀中軍，旣毀之矣，故告。”杜洩曰：“夫子唯不欲毀也，故盟諸僖閎，詛諸五父之衢。”",
                    "zhushu": "皆在襄十一年。閎，音宏。詛，側慮切。衢，其俱切。"
                },
                {
                    "paragraph": "受其書而投之，",
                    "zhushu": "投，擲也。擲，直亦切。"
                },
                {
                    "paragraph": "帥士而哭之。",
                    "zhushu": "痛叔孫之見誣。"
                },
                {
                    "paragraph": "叔仲子謂季孫曰：“帶受命於子叔孫曰：“葬鮮者自西門。”",
                    "zhushu": "不以夀終爲鮮。西門，非魯朝正門。鮮，音仙，徐，息淺切。壽，音授。"
                },
                {
                    "paragraph": "季孫命杜洩。",
                    "zhushu": "命使從西門。"
                },
                {
                    "paragraph": "杜洩曰：“卿喪自朝，魯禮也。",
                    "zhushu": "從生存朝覲之正路。"
                },
                {
                    "paragraph": "吾子爲國政，未改禮，而又遷之。",
                    "zhushu": "遷，易也。"
                },
                {
                    "paragraph": "羣臣懼死，不敢自也。”",
                    "zhushu": "自，從也。"
                },
                {
                    "paragraph": "旣葬而行。",
                    "zhushu": "善杜洩能辟禍。"
                },
                {
                    "paragraph": "仲至自齊，",
                    "zhushu": "聞喪而來，"
                },
                {
                    "paragraph": "季孫欲立之。南遺曰：“叔孫氏厚，則季氏薄。彼實家亂，子勿與知，不亦可乎？”南遺使國人助豎牛以攻諸大庫之庭，",
                    "zhushu": "攻仲壬也。魯城内自大庭氏之虚於其上作庭。與，音預。虚，起居切。"
                },
                {
                    "paragraph": "司宫射之，中目而死。豎牛取東鄙三十邑以與南遺。",
                    "zhushu": "取叔孫氏邑。射，食亦切。中，丁仲切。"
                },
                {
                    "paragraph": "昭子即位，朝其家衆，曰：“腎牛禍叔孫氏，使亂大從，",
                    "zhushu": "使從於亂。釋文：“使亂大從”，如字。服云：“使亂大，和順之道也。”"
                },
                {
                    "paragraph": "殺適立庶，又披其邑，將以赦罪，",
                    "zhushu": "披，析也。謂以邑與南遺。昭子不知豎牛餓殺其父，故但言其見罪。適，丁歷切，本又作“嫡”。披，普皮切。析，星歷切。見，賢遍切。"
                },
                {
                    "paragraph": "罪莫大焉。必速殺之！”腎牛懼，奔齊。孟、仲之子殺諸塞關之外，",
                    "zhushu": "齊、魯界上關。塞，悉代切。"
                },
                {
                    "paragraph": "投其首於寧風之𣗥上。",
                    "zhushu": "寧風，齊地。"
                },
                {
                    "paragraph": "仲尼曰：“叔孫昭子之不勞，不可能也。",
                    "zhushu": "不以立己爲功勞，據其所言善之。時魯人不以餓死語昭子。語，魚據切。"
                },
                {
                    "paragraph": "周任有言曰：“爲政者不賞私勞，不罰私怨。”詩云：“有覺德行，四國順之。”",
                    "zhushu": "詩大雅。覺，直也。言德行直，則四方順從之。任，音壬。行，下孟切。"
                },
                {
                    "paragraph": "初，穆子之生也，莊叔以周易筮之，",
                    "zhushu": "莊叔，穆子父得臣也。"
                },
                {
                    "paragraph": "遇明夷䷣",
                    "zhushu": "離下坤上，明夷。坤，苦門切。"
                },
                {
                    "paragraph": "之謙，䷎",
                    "zhushu": "艮下坤上，謙。明夷初九變爲謙。艮，古恨切。"
                },
                {
                    "paragraph": "以示卜楚丘。",
                    "zhushu": "楚丘，卜人姓名。"
                },
                {
                    "paragraph": "曰：“是將行，",
                    "zhushu": "行，岀奔。"
                },
                {
                    "paragraph": "而歸爲子祀。",
                    "zhushu": "奉祭祀。"
                },
                {
                    "paragraph": "以䜛人入，其名曰牛，卒以餒死。明夷，日也。",
                    "zhushu": "離爲日。夷，傷也。日明傷。餒，奴罪切。餓也。"
                },
                {
                    "paragraph": "日之數十，",
                    "zhushu": "甲至癸，"
                },
                {
                    "paragraph": "故有十時，亦當十位。自王已下，其二爲公，其三爲卿。",
                    "zhushu": "日中當王，食時當公，平旦爲卿，雞鳴爲士，夜半爲皁，人定爲輿，黃昏爲隷，日入爲僚，晡時爲僕，日昳爲臺，隅中日出，闕不在第。尊王公，曠其位。皁，才早切。輿，音餘。僚，力彫切。晡，布呉切。昳，田結切。"
                },
                {
                    "paragraph": "日上其中，",
                    "zhushu": "日中盛明，故以當王。"
                },
                {
                    "paragraph": "食日爲二，",
                    "zhushu": "公位；"
                },
                {
                    "paragraph": "旦日爲三。",
                    "zhushu": "卿位。"
                },
                {
                    "paragraph": "明夷之謙，明而未融，其當旦乎？",
                    "zhushu": "融，朗也。離在坤下，日在地中之象。又變爲謙，謙道卑退，故曰“明而未融”。日明未融，故日其當旦乎，"
                },
                {
                    "paragraph": "故曰“爲子祀”。",
                    "zhushu": "莊叔，卿也。卜豹爲卿，故知爲子祀。"
                },
                {
                    "paragraph": "日之謙當鳥，故曰“明夷于飛”。",
                    "zhushu": "離爲日爲鳥，離變爲謙，日光不足，故當鳥。鳥飛行，故日于飛。"
                },
                {
                    "paragraph": "明而未融，故曰“垂其翼”。",
                    "zhushu": "於日爲未融，於鳥爲垂翼。"
                },
                {
                    "paragraph": "象日之動，故曰“君子于行”。",
                    "zhushu": "明夷初九，得位有應，君子象也。在明傷之丗，居謙下之位，故將辟難而行。應，應對之應。謙，如字，又遐嫁切。難，乃旦切。"
                },
                {
                    "paragraph": "當三在旦，故日三日不食。",
                    "zhushu": "旦位在三，又非食時，故日三日不食。"
                },
                {
                    "paragraph": "離，火也；艮，山也。離爲火，火焚山，山敗。",
                    "zhushu": "離、艮合體，故敗，必邁切，又如字。"
                },
                {
                    "paragraph": "於人爲言，",
                    "zhushu": "艮爲言。"
                },
                {
                    "paragraph": "敗言爲䜛，",
                    "zhushu": "爲離所焚，故言敗。"
                },
                {
                    "paragraph": "故曰“有攸往，主人有言”。言必䜛也。",
                    "zhushu": "離變爲艮，故言有所往。往而見燒，故主人有言。言而見敗，故必䜛言。攸，音由。"
                },
                {
                    "paragraph": "純離爲牛，",
                    "zhushu": "易：離上離下，離，畜牝牛，吉。故言純離爲牛。牝，頻忍切。舊扶死切。"
                },
                {
                    "paragraph": "丗亂䜛勝，勝將適離，故曰其名曰牛。",
                    "zhushu": "離焚山則離勝，譬丗亂則讒勝，山焚則離獨存，故知名牛也。豎牛非牝牛，故不吉。"
                },
                {
                    "paragraph": "謙不足，飛不翔，",
                    "zhushu": "謙道冲退，故飛不逺翔。"
                },
                {
                    "paragraph": "垂不峻，翼不廣，",
                    "zhushu": "峻，髙也。翼垂下，故不能廣逺。"
                },
                {
                    "paragraph": "故曰其爲子後乎。",
                    "zhushu": "不逺翔，故知不逺去。"
                },
                {
                    "paragraph": "吾子，亞卿也，抑少不終。”",
                    "zhushu": "旦日，正卿之位。莊叔父子丗爲亞卿，位不足以終盡卦體，蓋引而致之。"
                },
                {
                    "paragraph": "○楚子以屈申爲貳於呉，乃殺之。",
                    "zhushu": "造生貳心。"
                },
                {
                    "paragraph": "以屈生爲莫敖，",
                    "zhushu": "生，屈建子。"
                },
                {
                    "paragraph": "使與令尹子蕩如晉逆女。過鄭，鄭伯勞子蕩于汜，勞屈生于菟氏。",
                    "zhushu": "氾、菟氏，皆鄭地。過，古禾切。勞，力報切。後皆同。氾，徐扶嚴切。菟，大胡切。"
                },
                {
                    "paragraph": "晉侯送女于邢丘。子産相鄭伯，會晉侯于邢丘。",
                    "zhushu": "傳言楚強，諸侯畏敬其使。相，息亮切。使，所吏切。"
                },
                {
                    "paragraph": "○公如晉，",
                    "zhushu": "即位而往見。見，賢遍切。"
                },
                {
                    "paragraph": "自郊勞至于贈賄，",
                    "zhushu": "往有郊勞，去有贈賄。賄，呼罪切。"
                },
                {
                    "paragraph": "無失禮。",
                    "zhushu": "揖讓之禮。"
                },
                {
                    "paragraph": "晉侯謂女叔齊曰：“魯侯不亦善於禮乎？”對曰：“魯侯焉知禮？”公曰：“何爲？自郊勞至于贈賄，禮無違者，何故不知？”對曰：“是儀也，不可謂禮。禮，所以守其國，行其政令，無失其民者也。今政令在家，",
                    "zhushu": "在大夫。女，音汝。焉，於䖍切。"
                },
                {
                    "paragraph": "不能取也；有子家羈，弗能用也。",
                    "zhushu": "羈，莊公𤣥孫懿伯也。羈，居冝切。"
                },
                {
                    "paragraph": "奸大國之盟，陵虐小國；",
                    "zhushu": "謂代莒取鄆。奸，音干。鄆，音運。"
                },
                {
                    "paragraph": "利人之難，",
                    "zhushu": "謂往年莒亂而取鄫。難，乃旦切。下及注同。"
                },
                {
                    "paragraph": "不知其私。",
                    "zhushu": "不自知有私難。"
                },
                {
                    "paragraph": "公室四分，民食於他。",
                    "zhushu": "他，謂三家也。言魯君與民無異。"
                },
                {
                    "paragraph": "思莫在公，不圖其終。",
                    "zhushu": "無爲公謀終始者。思，息吏切，謂羣臣慮也。又如字。爲，于僞切。"
                },
                {
                    "paragraph": "爲國君，難將及身，不恤其所。禮之本末，將於此乎在，",
                    "zhushu": "在恤民與憂國。"
                },
                {
                    "paragraph": "而屑屑焉習儀以亟。",
                    "zhushu": "言以習儀爲急。屑，先結切。亟，紀力切。"
                },
                {
                    "paragraph": "言善於禮，不亦逺乎？”君子謂叔侯於是乎知禮。",
                    "zhushu": "時晉侯亦失政，叔齊以此諷諌。諷，芳鳯切，本亦作風，音同。"
                },
                {
                    "paragraph": "○晉韓宣子如楚送女，叔向爲介。鄭子皮、子大叔勞諸索氏。",
                    "zhushu": "河南城臯縣東有大索城。介，音界。大，音泰。索，悉洛切。"
                },
                {
                    "paragraph": "大叔謂叔向曰：“楚王汏侈已甚，子其戒之。”叔向曰：“汏侈已甚，身之災也，焉能及人？若奉吾幣帛，愼吾威儀，守之以信，行之以禮，敬始而思終，終無不復。",
                    "zhushu": "事皆可復行。焉，於䖍切。"
                },
                {
                    "paragraph": "從而不失儀，",
                    "zhushu": "從，順也。"
                },
                {
                    "paragraph": "敬而不失威，道之以訓辭，奉之以舊法，考之以先王，",
                    "zhushu": "以先王之禮成其好。道，音導。好，呼報切。"
                },
                {
                    "paragraph": "度之以二國，",
                    "zhushu": "度晉、楚之勢而行之。度，待洛切。"
                },
                {
                    "paragraph": "雖汏侈，若我何？”",
                    "zhushu": ""
                },
                {
                    "paragraph": "及楚，楚子朝其大夫，曰：“晉，吾仇敵也。苟得志焉，無恤其他。今其來者，上卿、上大夫也。若吾以韓起爲閽，",
                    "zhushu": "刖足使守門。仇，音求。閽，音昏。刖，音月，又五刮切。"
                },
                {
                    "paragraph": "以羊舌𦙝爲司宫，",
                    "zhushu": "加宫刑。𦙝，許乙切。"
                },
                {
                    "paragraph": "足以辱晉，吾亦得志矣，可乎？”大夫莫對。薳啓彊曰：“可。苟有其備，何故不可？恥匹夫不可以無備，況恥國乎？是以聖王務行禮，不求恥人。朝聘有珪，",
                    "zhushu": "珪以爲信。"
                },
                {
                    "paragraph": "享覜有璋，",
                    "zhushu": "享，饗也，頫見也。旣朝聘而享見也。臣爲君使，執璋。規，他弔切。徐，他彫切。璋，音章。享、饗，並許丈切。鄭、服皆以享爲獻耳。見，賢遍切。爲，于僞切。使，所吏切。"
                },
                {
                    "paragraph": "小有述職，",
                    "zhushu": "諸侯適天子曰述職。釋文云：述職，述其所治國之功職也。"
                },
                {
                    "paragraph": "犬有巡功；",
                    "zhushu": "天子巡守曰巡功。釋文：巡功，巡所守之功績。守，手又切。"
                },
                {
                    "paragraph": "設机而不𠋣，爵盈而不飲；",
                    "zhushu": "言務行禮。机，音几。倚，於綺切。"
                },
                {
                    "paragraph": "宴有好貨，",
                    "zhushu": "宴飲以貨爲好，衣服車馬在客所無。好，呼報切。下同。"
                },
                {
                    "paragraph": "飱有陪鼎；",
                    "zhushu": "𤍠食爲飱。陪，加也。加鼎所以厚殷勤。飱，音孫。陪，薄囬切。徐，扶坏切。"
                },
                {
                    "paragraph": "入有郊勞，",
                    "zhushu": "賔至，逆勞之於郊。"
                },
                {
                    "paragraph": "出有贈賄，",
                    "zhushu": "去則贈之以貨賄。"
                },
                {
                    "paragraph": "禮之至也。國家之敗，失之道也，則禍亂興。",
                    "zhushu": "失朝聘宴好之道。"
                },
                {
                    "paragraph": "城濮之役，",
                    "zhushu": "在僖二十八年。濮，音卜。"
                },
                {
                    "paragraph": "晉無楚備，以敗於邲。",
                    "zhushu": "在宣十二年。言兵禍始於城濮。邲，皮必切。"
                },
                {
                    "paragraph": "邲之役，楚無晉備，以敗於鄢。",
                    "zhushu": "在成十六年。鄢，於晚切。"
                },
                {
                    "paragraph": "自鄢以來，晉不失備，而加之以禮，重之以睦，",
                    "zhushu": "君臣和也。重，直用切。"
                },
                {
                    "paragraph": "是以楚弗能報，而求親焉。旣獲姻親，又欲恥之，以召宼讎，備之若何？",
                    "zhushu": "言何以爲備。姻，音因。"
                },
                {
                    "paragraph": "誰其重此？",
                    "zhushu": "言怨重。"
                },
                {
                    "paragraph": "若有其人，恥之可也。",
                    "zhushu": "謂有賢人以敵晉，則可恥之。"
                },
                {
                    "paragraph": "若其未有，君亦圖之。晉之事君，臣曰可矣。求諸侯而麇至，",
                    "zhushu": "麇，羣也。麇，丘隕切，又其鄭切。"
                },
                {
                    "paragraph": "求昏而薦女，",
                    "zhushu": "薦，進也。"
                },
                {
                    "paragraph": "君親送之，上卿及上大夫致之。猶欲恥之，君其亦有備矣。不然，奈何？韓起之下，趙成、中行呉、魏舒、范鞅、知盈；",
                    "zhushu": "五卿，位在韓起之下，皆三軍之將佐也。成，趙武之子。具，荀偃之子。行，戸郎切。鞅，於大切。知，音智。將，子匠切。"
                },
                {
                    "paragraph": "羊舌𦙝之下，祁午、張趯、籍談、女齊、梁丙、張骼、輔躒、苗賁皇，皆諸侯之選也。",
                    "zhushu": "言非凡人。趯，他歷切。骼，古百切，或音各。躒，力狄切，又力各切，本又作“櫟”，同。碽，扶云切。選，息戀切。"
                },
                {
                    "paragraph": "韓襄爲公族大夫，韓須受命而使矣。",
                    "zhushu": "襄，韓無忌子也，爲公族大夫。須，起之門子，年雖㓜，已任出使。使，所吏切，下注同。任，音壬。"
                },
                {
                    "paragraph": "箕襄、邢帶、",
                    "zhushu": "二人，韓氏族。"
                },
                {
                    "paragraph": "叔禽、叔椒、子羽，",
                    "zhushu": "皆韓起庶子。"
                },
                {
                    "paragraph": "皆大家也。韓賦七邑，皆成縣也。",
                    "zhushu": "成縣，賦百乗也。釋文：韓賦七邑。韓襄，起之兄子。箕襄、邢帶二人，韓氏族。韓須、叔禽、叔椒、子羽四人，皆韓起子。凡七人，人一邑。乗，繩證切，下皆同。"
                },
                {
                    "paragraph": "羊舌四族，皆彊家也。",
                    "zhushu": "四族，銅鞮伯華、叔向、叔魚、叔虎兄弟四人。鞮，丁𠔃切。"
                },
                {
                    "paragraph": "晉人若喪韓起、楊𦙝，五卿、八大夫",
                    "zhushu": "五卿，趙成以下。八大夫，祁午以下。喪，息浪切。楊𦙝、叔向本羊舌氏，食菜於楊，故又號“楊𦙝”也。"
                },
                {
                    "paragraph": "輔韓須、楊石，",
                    "zhushu": "石，叔向子食我也。食，音嗣。"
                },
                {
                    "paragraph": "因其十家九縣，",
                    "zhushu": "韓氏七，羊舌氏四，而言十家，舉大數也。羊舌四家共二縣，故但言彊家。"
                },
                {
                    "paragraph": "長轂九百，",
                    "zhushu": "長毂，戎車，出縣百乗。轂，古木切。"
                },
                {
                    "paragraph": "其餘四十縣，遺守四十，",
                    "zhushu": "計遺守國者，尚有四千乗。遺，唯季切。"
                },
                {
                    "paragraph": "奮其武怒，以報其大恥，伯華謀之，",
                    "zhushu": "伯華，叔向兄。"
                },
                {
                    "paragraph": "中行伯、魏舒帥之，",
                    "zhushu": "伯，中行呉。"
                },
                {
                    "paragraph": "其蔑不濟矣。君將以親易怨，",
                    "zhushu": "失婚姻之親。"
                },
                {
                    "paragraph": "實無禮以速宼，而未有其備，使羣臣往遺之禽，以逞君心，何不可之有？”王曰：“不榖之過也，大夫無辱。”",
                    "zhushu": "謝薳啓彊。"
                },
                {
                    "paragraph": "厚爲韓子禮。王欲敖叔向以其所不知，而不能，",
                    "zhushu": "言叔向之多知。敖，五報切。叔向以其所不知，絶句。多知，如字，又音智。"
                },
                {
                    "paragraph": "亦厚其禮。",
                    "zhushu": ""
                },
                {
                    "paragraph": "韓起反，鄭伯勞諸圉，",
                    "zhushu": "圉，鄭地名。"
                },
                {
                    "paragraph": "辭不敢見，禮也。",
                    "zhushu": "奉使君命，未反故。見，賢遍切。"
                },
                {
                    "paragraph": "○鄭罕虎如齊，娶於子尾氏。",
                    "zhushu": "自爲逆也。娶，七住切。爲，于僞切。"
                },
                {
                    "paragraph": "晏子驟見之。陳桓子問其故，對曰：“能用善人，民之主也。”",
                    "zhushu": "謂授子産政。驟，仕救切。"
                },
                {
                    "paragraph": "○夏，莒牟夷以牟婁及防、兹來奔。非卿而書，尊地也。",
                    "zhushu": "尊，重也。重地，故書以名。其人終爲不義。"
                },
                {
                    "paragraph": "莒人愬于晉，",
                    "zhushu": "愬魯受牟夷。愬，悉路切。"
                },
                {
                    "paragraph": "晉侯欲止公。范獻子曰：“不可。人朝而執之，誘也。討不以師，而誘以成之，情也。爲盟主而犯此二者，無乃不可乎？請歸之，間而以師討焉。”",
                    "zhushu": "間，暇也。誘，音酉。惰，徒卧切。間，音閑，注同，又如字。"
                },
                {
                    "paragraph": "乃歸公。秋七月，公至自晉。○",
                    "zhushu": ""
                },
                {
                    "paragraph": "莒人來討，",
                    "zhushu": "討受牟夷。"
                },
                {
                    "paragraph": "不設備。戊辰，叔弓敗諸蚡泉，莒未陳也。",
                    "zhushu": "嫌君臣異，故重發例。陳，直覲切。重，直用切。"
                },
                {
                    "paragraph": "○冬十月，楚子以諸侯及東夷伐呉，以報𣗥、櫟、麻之役。",
                    "zhushu": "役在四年。"
                },
                {
                    "paragraph": "薳射以繁揚之師會於夏汭。",
                    "zhushu": "會楚子。射，食夜切，又食亦切。"
                },
                {
                    "paragraph": "越大夫常夀過帥師會楚子于瑣。",
                    "zhushu": "瑣，楚地。過，古禾切。瑣，素果切。"
                },
                {
                    "paragraph": "聞呉師出，薳啓彊帥師從之，",
                    "zhushu": "從呉師也。"
                },
                {
                    "paragraph": "遽不設備，呉人敗諸鵲岸。",
                    "zhushu": "廬江舒縣有□尾渚。遽，其據切。岸，五且切。"
                },
                {
                    "paragraph": "楚子以馹至於羅汭。",
                    "zhushu": "馹，傳也。羅，水名。馹，人實切。傳，中戀切。"
                },
                {
                    "paragraph": "呉子使其弟蹶由犒師，",
                    "zhushu": "犒，勞。蹶，居衛切。犒，苦報切。"
                },
                {
                    "paragraph": "楚人執之，將以釁鼔。王使問焉：“日女卜來吉乎？”對曰：“吉。寡君聞君將治丘於敝邑，卜之以守龜，曰：“余亟使人犒師，請行以觀王怒之疾徐，而爲之備，尚克知之。”",
                    "zhushu": "言呉令龜如此。釁，許覲切。女，音汝。守，手又切，下同。亟，紀力切。"
                },
                {
                    "paragraph": "龜兆告吉，曰：“克可知也。”君若驩焉，好逆使臣，滋敝邑休怠，",
                    "zhushu": "休，解也。好，呼報切。使，所吏切，下同。解，佳買切。"
                },
                {
                    "paragraph": "而忘其死，亡無日矣。今君奮焉，震電馮怒，",
                    "zhushu": "馮，盛也。馮，皮冰切。徐，敷冰切。"
                },
                {
                    "paragraph": "虐執使臣，將以釁鼔，則呉知所備矣。敝邑雖羸，若早脩完，",
                    "zhushu": "完器備。羸，力危切。完，音九。"
                },
                {
                    "paragraph": "其可以息師。",
                    "zhushu": "息楚之師。"
                },
                {
                    "paragraph": "難易有備，可謂吉矣。且呉社稷是卜，豈爲一人？使臣獲釁軍鼔，而敝邑知備，以禦不虞，其爲吉孰大焉？國之守龜，其何事不卜？",
                    "zhushu": "言常卜。易，以䜴切。爲，于僞切。禦，魚吕切。"
                },
                {
                    "paragraph": "正臧一否，其誰能常之？城濮之兆，其報在邲。",
                    "zhushu": "城濮戰，楚卜吉，其效乃在邲。否，悲矣切，舊方有切。"
                },
                {
                    "paragraph": "今此行也，其庸有報志？”",
                    "zhushu": "言呉有報楚意。"
                },
                {
                    "paragraph": "乃弗殺。",
                    "zhushu": ""
                },
                {
                    "paragraph": "楚師濟於羅汭，沈尹赤會楚子，次於萊山。薳射帥繁揚之師先入南懷，楚師從之，及汝淸。",
                    "zhushu": "南懷、汝清，皆楚界。萊，音來。"
                },
                {
                    "paragraph": "呉不可入。",
                    "zhushu": "有備。"
                },
                {
                    "paragraph": "楚子遂觀兵於坁箕之山。",
                    "zhushu": "觀，示也。觀，舊音官，讀爾雅者皆官喚切。坻，直夷切。"
                },
                {
                    "paragraph": "是行也，呉早設備，楚無功而還，以蹶由歸。楚子懼吳，使沈尹射待命于巢，薳啓彊待命于雩婁，禮也。",
                    "zhushu": "善有備。雩，音于。徐，汎于切。如淳同。韋昭音虚。婁，力侯切。徐，力俱切。如淳音樓。"
                },
                {
                    "paragraph": "○秦后子復歸於秦，",
                    "zhushu": "元年奔晉，"
                },
                {
                    "paragraph": "景公卒故也。",
                    "zhushu": "終五稔之言。稔，而甚切。",
                    "type": 2
                },
                {
                    "paragraph": "經六年，春，王正月，𣏌伯益姑卒。",
                    "zhushu": "再同盟。"
                },
                {
                    "paragraph": "○葬秦景公。○夏，季孫宿如晉，○葬𣏌文公。",
                    "zhushu": "無傳。"
                },
                {
                    "paragraph": "○宋華合比出奔衛。",
                    "zhushu": "合比事君不以道，自取奔亡，書名罪之。華，戸化切。比，如字，又毗志切。"
                },
                {
                    "paragraph": "○秋，九月，大雩。○楚薳罷帥師伐呉。",
                    "zhushu": "罷，音皮。"
                },
                {
                    "paragraph": "○冬，叔弓如楚。○齊侯伐北燕。",
                    "zhushu": "",
                    "type": 2
                },
                {
                    "paragraph": "傳六年，春，王正月，杞文公卒，弔如同盟，禮也。",
                    "zhushu": "魯怨𣏌因晉取其田，而今不廢喪紀，故禮之。"
                },
                {
                    "paragraph": "大夫如秦，葬景公，禮也。",
                    "zhushu": "合先王士弔、大夫送葬之禮。"
                },
                {
                    "paragraph": "○三月，鄭人鑄刑書。",
                    "zhushu": "鑄刑書於鼎，以爲國之常法。鑄，之樹切。"
                },
                {
                    "paragraph": "叔向使詒子産書，",
                    "zhushu": "詒，遺也。詒，以之切。遺，唯季切。"
                },
                {
                    "paragraph": "曰：“始吾有虞於子，",
                    "zhushu": "虞，度也。言凖度子産以爲己法。度，待洛切。下同。"
                },
                {
                    "paragraph": "今則已矣。",
                    "zhushu": "已，止也。"
                },
                {
                    "paragraph": "昔先王議事以制，不爲刑辟，懼民之有爭心也。",
                    "zhushu": "臨事制刑，不豫設法也。法豫設，則民知爭端。辟，婢亦切。丁皆同。爭，爭𨷵之爭。"
                },
                {
                    "paragraph": "猶不可禁禦，是故閑之以義，",
                    "zhushu": "閑，防也。禦，魚吕切。"
                },
                {
                    "paragraph": "糾之以政，",
                    "zhushu": "糾，舉也。"
                },
                {
                    "paragraph": "行之以禮，守之以信，奉之以仁，",
                    "zhushu": "奉，養也。"
                },
                {
                    "paragraph": "制爲禄位以勸其從，",
                    "zhushu": "勸從敎。"
                },
                {
                    "paragraph": "嚴斷邢罰以威其淫。",
                    "zhushu": "淫，放也。斷，丁亂切。"
                },
                {
                    "paragraph": "懼其未也，故誨之以忠，聳之以行，",
                    "zhushu": "聳，懼也。聳，息勇切。行，下孟切。"
                },
                {
                    "paragraph": "敎之以務，",
                    "zhushu": "時所急。"
                },
                {
                    "paragraph": "使之以和，",
                    "zhushu": "說以使民；說，音恱。"
                },
                {
                    "paragraph": "臨之以敬，涖之以彊，",
                    "zhushu": "施之於事爲涖。涖，音利，又音類。"
                },
                {
                    "paragraph": "斷之以剛。",
                    "zhushu": "義斷恩。"
                },
                {
                    "paragraph": "猶求聖哲之上、明察之官、",
                    "zhushu": "上，公、王也。官，卿、大夫也。"
                },
                {
                    "paragraph": "忠信之長，慈惠之師，民於是乎可任使也，而不生禍亂。民知有辟，則不忌於上；",
                    "zhushu": "權移於法，故民不畏上。長，丁丈切。"
                },
                {
                    "paragraph": "並有爭心，以徴於書，而徼幸以成之，",
                    "zhushu": "因危文以生爭，縁徼幸以成其巧僞。“徼”，本又作“邀”，古堯切。"
                },
                {
                    "paragraph": "弗可爲矣。",
                    "zhushu": "爲，治也。"
                },
                {
                    "paragraph": "夏有亂政而作禹刑，商有亂政而作湯刑，",
                    "zhushu": "夏、商之亂，著禹、湯之法，言不能議事以制。夏，户雅切。"
                },
                {
                    "paragraph": "周有亂政而作九刑。",
                    "zhushu": "周之衰，亦爲刑書，謂之九刑。"
                },
                {
                    "paragraph": "三辟之興，皆叔丗也。",
                    "zhushu": "言刑書不起於始盛之丗。"
                },
                {
                    "paragraph": "今吾子相鄭國，作封洫，",
                    "zhushu": "在襄三十年。相，息亮切。洫，況域切。"
                },
                {
                    "paragraph": "立謗政，",
                    "zhushu": "作丘賦，在四年。謗，布浪切。"
                },
                {
                    "paragraph": "制參辟，鑄刑書，",
                    "zhushu": "制參辟，謂用三代之末法。參，七南切，一音三。"
                },
                {
                    "paragraph": "將以靖民，不亦難乎？詩曰：“儀式刑文王之德，日靖四方。”",
                    "zhushu": "詩頌。言文王以德爲儀式，故能日有安靖四方之功。刑，法也。靖，音靜。"
                },
                {
                    "paragraph": "又曰：“儀刑文王，萬邦作孚。”",
                    "zhushu": "詩大雅。言文王作儀法，爲天下所信。孚，信也。"
                },
                {
                    "paragraph": "如是，何辟之有？",
                    "zhushu": "言詩唯以德與信，不以刑也。"
                },
                {
                    "paragraph": "民知爭端矣，將棄禮而徴於書。",
                    "zhushu": "以刑書爲徵。"
                },
                {
                    "paragraph": "錐刀之末，將盡爭之。",
                    "zhushu": "錐刀末，喻小事。錐，音隹。盡，如字。"
                },
                {
                    "paragraph": "亂獄滋豐，賄賂並行。終子之丗，鄭其敗乎！𦙝聞之：“國將亡，必多制”，",
                    "zhushu": "數改法”，數，所角切。"
                },
                {
                    "paragraph": "其此之謂乎！”",
                    "zhushu": ""
                },
                {
                    "paragraph": "復書曰：“若吾子之言，",
                    "zhushu": "復，報也。"
                },
                {
                    "paragraph": "僑不才，不能及子孫，吾以救丗也。旣不承命，敢忘大惠。”",
                    "zhushu": "以見箴戒爲惠。箴，之林切。"
                },
                {
                    "paragraph": "士文伯曰：“火見，鄭其火乎！",
                    "zhushu": "火，心星也。周五月昏見。見，賢遍切。"
                },
                {
                    "paragraph": "火未出，而作火以鑄刑器，",
                    "zhushu": "刑器，鼎也。"
                },
                {
                    "paragraph": "藏爭辟焉。火如象之，不火何爲？”",
                    "zhushu": "象，類也。同氣相求，火未出而用火，相感而致災。"
                },
                {
                    "paragraph": "○夏，季孫宿如晉，拜莒田也。",
                    "zhushu": "謝前年受牟夷邑不見討。"
                },
                {
                    "paragraph": "晉侯享之，有加籩。",
                    "zhushu": "籩豆之數，加於常禮。"
                },
                {
                    "paragraph": "武子退，使行人告曰：“小國之事大國也，苟免於討，不敢求貺。",
                    "zhushu": "貺，賜也。貺，音況。"
                },
                {
                    "paragraph": "得貺不過三獻。",
                    "zhushu": "周禮：大夫三獻。"
                },
                {
                    "paragraph": "今豆有加，下臣弗堪，無乃戾也？”",
                    "zhushu": "懼以不堪爲罪。"
                },
                {
                    "paragraph": "韓宣子曰：“寡君以爲驩也。”",
                    "zhushu": "以加禮致驩心。驩，音歡。"
                },
                {
                    "paragraph": "對曰：“寡君猶未敢，",
                    "zhushu": "未敢當此加也。"
                },
                {
                    "paragraph": "況下臣，君之隷也，敢聞加貺？”固請徹加，而後卒事。晉人以爲知禮，重其好貨。",
                    "zhushu": "宴好之貨。好，呼報切。"
                },
                {
                    "paragraph": "○宋寺人柳有寵，",
                    "zhushu": "有寵於平公。“寺”，本又作“待”。柳，良九切，寺人名。"
                },
                {
                    "paragraph": "大子佐惡之。華合比曰：“我殺之。”",
                    "zhushu": "故以求媚大子。惡，烏路切。"
                },
                {
                    "paragraph": "柳聞之，乃坎、用牲、埋書，",
                    "zhushu": "詐爲盟處，處，昌慮切。"
                },
                {
                    "paragraph": "而告公曰：“合比將納亡人之族，",
                    "zhushu": "二人，華臣也。襄十七年奔衛。"
                },
                {
                    "paragraph": "旣盟于北郭矣。”公使視之，有焉，遂逐華合比。合比奔衛。於是華亥欲代右師，",
                    "zhushu": "亥，合比弟。欲得合比處。"
                },
                {
                    "paragraph": "乃與寺人柳比，從爲之徴，曰：“聞之乆矣。”",
                    "zhushu": "聞合比欲納華臣。比，毗志切。"
                },
                {
                    "paragraph": "公使代之。",
                    "zhushu": "代合比爲右師。"
                },
                {
                    "paragraph": "見於左師，",
                    "zhushu": "左師，向戍。見，賢遍切，又如字。"
                },
                {
                    "paragraph": "左師曰：“女夫也必亡。",
                    "zhushu": "夫，謂華亥。女，音汝。下井注同。夫，方于切。"
                },
                {
                    "paragraph": "女喪而宗室，於人何有？人亦於女何有？",
                    "zhushu": "言人亦不能愛女。喪，息浪切。"
                },
                {
                    "paragraph": "詩曰：“宗子維城，母俾城壞，母獨斯畏，",
                    "zhushu": "詩大雅。言宗子之固若城。俾，使也。俾，必爾切。"
                },
                {
                    "paragraph": "女其畏哉！”",
                    "zhushu": "爲二十年華亥出奔傳。"
                },
                {
                    "paragraph": "○六月丙戍，鄭災。",
                    "zhushu": "終士文伯之言。"
                },
                {
                    "paragraph": "○楚公子棄疾如晉，報韓子也。",
                    "zhushu": "報前年送女。"
                },
                {
                    "paragraph": "過鄭，鄭罕虎、公孫僑、游吉從鄭伯以勞諸柤，辭不敢見。",
                    "zhushu": "不敢當國之勞。柤，鄭地。過，古卧切，又古禾切。從，才用切，或如字。勞，力報切，下同。柤，側加切。見，賢遍切。下“見王”注“見鄭”“見王”“私見”同。"
                },
                {
                    "paragraph": "固請，見之。見如見王，",
                    "zhushu": "見鄭伯如見楚王。言棄疾共而有禮。"
                },
                {
                    "paragraph": "以其乗馬八匹私面。",
                    "zhushu": "私見鄭伯。乗，繩證切。"
                },
                {
                    "paragraph": "見子皮如上卿，",
                    "zhushu": "如見楚卿。"
                },
                {
                    "paragraph": "以馬六匹。見子産以馬四匹，見子大叔以馬二匹。",
                    "zhushu": "降殺以兩。殺，所界切。"
                },
                {
                    "paragraph": "禁芻牧採樵，不入田，",
                    "zhushu": "不犯田種。芻，初俱切。樵，似遥切。"
                },
                {
                    "paragraph": "不樵樹，不采蓺，",
                    "zhushu": "蓺，種也。"
                },
                {
                    "paragraph": "不抽屋，不強匄。誓曰：“有犯命者，君子廢，小人降。”",
                    "zhushu": "君子則廢黜不得居位，小人則退給下劇也。抽，敕留切。強，其丈切，又其良切。匄，本或作丐，音蓋，乞也。說文作匄。逯安說：亡人爲匄。黜，救律切。"
                },
                {
                    "paragraph": "舎不爲暴，主不慁賔。",
                    "zhushu": "慁，患也。慁，戸困切。"
                },
                {
                    "paragraph": "往來如是，鄭三卿皆知其將爲王也。",
                    "zhushu": "三卿，罕虎、公孫僑、游吉。"
                },
                {
                    "paragraph": "韓宣子之適楚也，楚人弗逆。公子棄疾及晉竟，晉侯將亦弗逆。叔向曰：“楚辟我𠂻，",
                    "zhushu": "辟，邪也。𠂻，正也。竟，音境。辟，匹亦切，下同。𠂻，音忠。邪，似嗟切。"
                },
                {
                    "paragraph": "若何效辟？詩曰：“爾之敎矣，民胥效矣。”",
                    "zhushu": "詩小雅。言上敎下效。效，戸孝切。"
                },
                {
                    "paragraph": "從我而已，焉用效人之辟？書曰：“聖作則。”",
                    "zhushu": "逸書。則，法也。焉，於䖍切。"
                },
                {
                    "paragraph": "無寧以善人爲則，",
                    "zhushu": "無寧，寕也。"
                },
                {
                    "paragraph": "而則人之辟乎？匹夫爲善，民猶則之，況國君乎？”晉侯說，乃逆之。",
                    "zhushu": "傳言叔向知禮。說，音悅。"
                },
                {
                    "paragraph": "○秋九月，大雩，旱也。○",
                    "zhushu": ""
                },
                {
                    "paragraph": "徐儀楚聘于楚，",
                    "zhushu": "儀楚，徐大夫。"
                },
                {
                    "paragraph": "楚子執之，逃歸。懼其叛也，使薳洩伐徐，",
                    "zhushu": "薳洩，楚大夫。洩，息列切。"
                },
                {
                    "paragraph": "呉人救之。令尹子蕩帥師伐呉，師于豫章，而次于乾谿。",
                    "zhushu": "乾谿，在譙國城父縣南東竟。谿，苦𠔃切。父，音甫。"
                },
                {
                    "paragraph": "呉人敗其師於房鍾，",
                    "zhushu": "房鍾，呉地。"
                },
                {
                    "paragraph": "獲宫廐尹棄疾。",
                    "zhushu": "𨷵韋龜之父。廐，九又切。"
                },
                {
                    "paragraph": "子蕩歸罪於薳洩而殺之。",
                    "zhushu": "歸罪於薳洩，不以敗告，故不書。"
                },
                {
                    "paragraph": "○冬，叔弓如楚，聘，且弔敗也。",
                    "zhushu": "弔爲呉所敗。"
                },
                {
                    "paragraph": "○十一月，齊侯如晉，請伐北燕也。",
                    "zhushu": "告盟主。"
                },
                {
                    "paragraph": "士匄相士鞅逆諸河，禮也。",
                    "zhushu": "士匄，晉大夫。相爲介，得敬逆來者之禮。匄，古害切，本或作“丐”。相，息亮切。鞅，於丈切。今傳本皆作“士匄相士鞅”。古本“士匄”或作“王正”，董遇主肅本同。學者皆以士匄是范宣子，即士鞅之父，不應取其父同姓名人以爲介。今傳本誤也，依“王正”爲是。王元規云：“古人質，口不言之耳，何妨爲介也。”案：士文伯是士鞅之族，亦名匄無妨。今相范鞅，即文伯也。然士文伯名，古本或有作“正”者，解見前卷襄三十一年。介，音界。"
                },
                {
                    "paragraph": "晉侯許之。十二月，齊侯遂伐北燕，將納簡公。",
                    "zhushu": "簡公，北燕伯，三年出奔齊。"
                },
                {
                    "paragraph": "晏子曰：“不入。燕有君矣，民不貳。吾君賄，左右謟䛕，作大事不以信，未甞可也。”",
                    "zhushu": "爲明年曁齊平傳。謟，敕檢切。䛕，羊朱切。",
                    "type": 2
                },
                {
                    "paragraph": "經七年，春，王正月，曁齊平。",
                    "zhushu": "曁，與也。燕與齊平。前年冬，齊伐燕，間無異事，故不重言燕，從可知。曁，其器切，傳同。重，直用切。"
                },
                {
                    "paragraph": "○三月，公如楚。叔孫婼如齊涖盟。",
                    "zhushu": "無傳。公將逺適楚，故叔孫如齊尋舊好。婼，敕略切，徐音釋。好，呼報切。"
                },
                {
                    "paragraph": "○夏，四月，甲辰，朔，日有食之。○",
                    "zhushu": ""
                },
                {
                    "paragraph": "秋，八月，戊辰，衛侯惡卒。",
                    "zhushu": "元年，大夫盟于虢。"
                },
                {
                    "paragraph": "○九月，公至自楚。○",
                    "zhushu": ""
                },
                {
                    "paragraph": "冬，十有一月，癸未，季孫宿卒。○",
                    "zhushu": ""
                },
                {
                    "paragraph": "十有二月，癸亥，葬衛襄公。",
                    "zhushu": "",
                    "type": 2
                },
                {
                    "paragraph": "傳七年，春，王正月，曁齊平，齊求之也。",
                    "zhushu": "齊伐燕，燕人賂之，反從求平。如晏子言。"
                },
                {
                    "paragraph": "癸巳，齊侯次于虢。",
                    "zhushu": "虢，燕竟。虢，𤓰百切。竟，音境。"
                },
                {
                    "paragraph": "燕人行成，曰：“敝邑知罪，敢不聽命？先君之敝器，請以謝罪。”",
                    "zhushu": "敝器，瑤罋、玉櫝之屬。瑶，音遥。罋，烏送切。徐，於容切。櫝，徒木切。"
                },
                {
                    "paragraph": "公孫晳曰：“受服而退，俟釁而動，可也。”",
                    "zhushu": "晳，齊大夫。晳，星曆切；徐，思益切。釁，許覲切。"
                },
                {
                    "paragraph": "二月，戊午，盟于濡上。",
                    "zhushu": "濡水出髙陽縣東北，至河間鄭縣入易水。濡，徐音須；說文女于切，一音而又切，又而于切。鄚，音莫，本又作莫。"
                },
                {
                    "paragraph": "燕人歸燕姫，",
                    "zhushu": "嫁女與齊侯，"
                },
                {
                    "paragraph": "賂以瑶罋、玉櫝、斝耳，不克而還。",
                    "zhushu": "瑶，玉也。櫝，匱也。斝耳，玉爵。斝，古雅切，又音嫁。禮記：夏日醆，殷日斝，周曰爵。說文：斝，從斗。匱，其位切。"
                },
                {
                    "paragraph": "○楚子之爲令尹也，爲王旌以田。",
                    "zhushu": "析羽爲旌。王旌游至於軫。旌，音精。晳，星曆切。游，音由。軫，之忍切。"
                },
                {
                    "paragraph": "芋尹無宇斷之，曰：“一國兩君，其誰堪之？”及即位，爲章臺之宫，納亡人以實之。",
                    "zhushu": "章臺，南郡華容縣。芋，于付切。斷，音短。"
                },
                {
                    "paragraph": "無宇之閽入焉。",
                    "zhushu": "有罪，亡入章華宮。"
                },
                {
                    "paragraph": "無宇執之，有司弗與，",
                    "zhushu": "王有司也。"
                },
                {
                    "paragraph": "曰：“執人於王宫，其罪大矣。”執而謁諸王。",
                    "zhushu": "執無宇也。"
                },
                {
                    "paragraph": "王將飲酒，",
                    "zhushu": "遇其歡也。"
                },
                {
                    "paragraph": "無宇辭曰：“天子經略，",
                    "zhushu": "經營天下，略有四海，故曰經略。"
                },
                {
                    "paragraph": "諸侯正封，",
                    "zhushu": "封疆有定分，疆，居良切。分，扶問切。"
                },
                {
                    "paragraph": "古之制也。封略之内，何非君土？食土之毛，誰非君臣？",
                    "zhushu": "毛，草也。"
                },
                {
                    "paragraph": "故詩曰：“普天之下，莫非王土。率土之濵，莫非王臣。”",
                    "zhushu": "詩小雅。濵，涯也。普，本或作溥，音同。毛傳云：大也。濵，音賔。浬，五佳切。"
                },
                {
                    "paragraph": "天有十日，",
                    "zhushu": "甲至癸；"
                },
                {
                    "paragraph": "人有十等，",
                    "zhushu": "王至臺。"
                },
                {
                    "paragraph": "下所以事上，上所以共神也。故王臣公，公臣大夫，大夫臣士，士臣皁，皁臣輿，輿臣隷，隷臣僚，僚臣僕，僕臣臺。馬有圉，牛有牧，",
                    "zhushu": "養馬曰圉，養牛曰牧。共，音恭。圉，魚㠯切。"
                },
                {
                    "paragraph": "以待百事。今有司曰：“女胡執人於王宫？”將焉執之？周文王之法曰“有亡荒閱”，",
                    "zhushu": "荒，大也。閱，蒐也。有亡人當大蒐其衆。女，音汝。焉，於䖍切。閱，音恱。蒐，所求切。"
                },
                {
                    "paragraph": "所以得天下也。吾先君文王",
                    "zhushu": "楚文王。"
                },
                {
                    "paragraph": "作僕區之法，",
                    "zhushu": "僕區，刑書名。區，烏侯切。徐如字。服云：“僕，隱也。區，匿也。爲隱匿亡人之法也。”"
                },
                {
                    "paragraph": "曰：“盗所隱器，",
                    "zhushu": "隱盗所得器，"
                },
                {
                    "paragraph": "與盗同罪，所以封汝也。”",
                    "zhushu": "行善法，故能啓彊，北至汝水。"
                },
                {
                    "paragraph": "若從有司，是無所執逃臣也。逃而舎之，是無陪臺也。",
                    "zhushu": "言皆將逃。"
                },
                {
                    "paragraph": "王事無乃闕乎？昔武王數紂之罪以告諸侯曰：“紂爲天下逋逃王萃淵藪。”",
                    "zhushu": "萃，集也。天下逋逃，悉以紂爲淵藪，集而歸之。數，色具切，又色主切。逋，布呉切。萃，在醉切。藪，素口切。"
                },
                {
                    "paragraph": "故夫致死焉。",
                    "zhushu": "人欲致死討紂。夫，音扶，又方于切。"
                },
                {
                    "paragraph": "君王始求諸侯而則紂，無乃不可乎？若以二文之法取之，盗有所在矣。”",
                    "zhushu": "言王亦爲盗。"
                },
                {
                    "paragraph": "王曰：“取而臣以往。",
                    "zhushu": "往，去也。"
                },
                {
                    "paragraph": "盗有寵，未可得也。”",
                    "zhushu": "盗有寵，王自謂。爲葬靈玉張本。"
                },
                {
                    "paragraph": "遂赦之。",
                    "zhushu": "赦無宇。"
                },
                {
                    "paragraph": "○楚子成章華之臺，願與諸侯落之。",
                    "zhushu": "宫室始成，祭之爲落。臺今在華容城内。"
                },
                {
                    "paragraph": "大宰薳啓彊曰：“臣能得魯侯。”薳啓彊來召公，辭曰：“昔先君成公命我先大夫嬰齊曰：“吾不忘先君之好，將使衡父照臨楚國，鎭撫其社稷，以輯寧爾民。”嬰齊受命于蜀。",
                    "zhushu": "蜀盟在成二年。衡父，公衡。好，呼報切。輯，音集，又七入切。"
                },
                {
                    "paragraph": "奉承以來，弗敢失隕，而致諸宗祧，",
                    "zhushu": "言奉成公此語以告宗廟。隕，于敏切。祧，他彫切。"
                },
                {
                    "paragraph": "曰：“我先君共王引領北望，日月以兾。",
                    "zhushu": "兾，魯朝。共，音恭。",
                    "type": 2
                },
                {
                    "paragraph": "傳序相授，於今四王矣。",
                    "zhushu": "四王，共康、郟敖及靈王。傳，直專切。郟，古洽切。"
                },
                {
                    "paragraph": "嘉惠未至，唯襄公之辱臨我喪。",
                    "zhushu": "襄公二十八年，如楚臨康王喪。"
                },
                {
                    "paragraph": "孤與其二三臣，悼心失圖，",
                    "zhushu": "在哀喪故。"
                },
                {
                    "paragraph": "社稷之不皇，況能懷思君德？",
                    "zhushu": "皇，暇也。言有大喪多不暇。"
                },
                {
                    "paragraph": "今君若歩玉趾，辱見寡君，",
                    "zhushu": "趾，足也。"
                },
                {
                    "paragraph": "寵靈楚國，以信蜀之役，致君之嘉惠，是寡君旣受貺矣，何蜀之敢望？",
                    "zhushu": "言但欲使君來，不敢望如蜀復有質子。復，扶又切。質，音致，又如字。"
                },
                {
                    "paragraph": "其先君鬼神，實嘉頼之，豈唯寡君？君若不來，使臣請問行期，",
                    "zhushu": "問魯見伐之期。使，所吏切。"
                },
                {
                    "paragraph": "寡君將承質幣而見于蜀，以請先君之貺。”",
                    "zhushu": "請，問也。質，音至，徐之二切，又如字。見，賢遍切。"
                },
                {
                    "paragraph": "公將往，夢襄公祖。",
                    "zhushu": "祖，祭道神。"
                },
                {
                    "paragraph": "梓愼曰：“君不果行。襄公之適楚也，夢周公祖而行。今襄公實祖，君其不行。”子服惠伯曰：“行。先君未甞適楚，故周公祖以道之。襄公適楚矣，而祖以道君，不行，何之？”",
                    "zhushu": ""
                },
                {
                    "paragraph": "三月，公如楚，鄭伯勞于師之梁。",
                    "zhushu": "鄭城門。道，音導。勞，力報切。"
                },
                {
                    "paragraph": "孟僖子爲介，不能相儀。",
                    "zhushu": "僖子，仲孫貜。介，音界。相，息亮切。貜，俱縛切，又俱碧切。"
                },
                {
                    "paragraph": "及楚，不能荅郊勞。",
                    "zhushu": "爲下僖子病不能相禮張本。"
                },
                {
                    "paragraph": "○夏四月甲辰朔，日有食之。晉侯問於士文伯曰：“誰將當日食？”對曰：“魯、衛惡之。",
                    "zhushu": "受其凶惡。惡，如字，或烏路切，非也。"
                },
                {
                    "paragraph": "衛大，魯小。”公曰：“何故？”對曰：“去衛地如魯地，",
                    "zhushu": "衛地，豕韋也；魯地，降婁也。日食於豕韋之末，及降婁之始乃息，故禍在衛大，在魯小也。周四月，今二月，故曰在降婁。降，戸江切。"
                },
                {
                    "paragraph": "於是有災，魯實受之。",
                    "zhushu": "災發於衛，而魯受其餘禍。"
                },
                {
                    "paragraph": "其大咎其衛君乎！魯將上卿。”",
                    "zhushu": "八月，衛侯卒。十一月，季孫宿卒。咎，其九切。"
                },
                {
                    "paragraph": "公曰：“詩所謂“彼日而食，于何不臧”者，何也？”",
                    "zhushu": "感日食而問詩。"
                },
                {
                    "paragraph": "對曰：“不善政之謂也。國無政，不用善，則自取謫于日月之災，",
                    "zhushu": "謫，譴也。謫，直革切。譴，遣戰切。"
                },
                {
                    "paragraph": "故政不可不愼也。務三而已：一曰擇人，",
                    "zhushu": "擇賢人。"
                },
                {
                    "paragraph": "二曰因民，",
                    "zhushu": "因民所利而利之。"
                },
                {
                    "paragraph": "三曰從時。”",
                    "zhushu": "順四時之所務。"
                },
                {
                    "paragraph": "○晉人來治𣏌田，",
                    "zhushu": "前汝叔侯不盡歸，今公適楚，晉人恨，故復來治杞田。復，扶又切。下復伐同。"
                },
                {
                    "paragraph": "季孫將以成與之。",
                    "zhushu": "成，孟氏邑，本杞田。"
                },
                {
                    "paragraph": "謝息爲孟孫守，不可，",
                    "zhushu": "謝息，僖子家臣。爲，于僞切。下“爲杞”同。守，手又切。下“守臣”同。"
                },
                {
                    "paragraph": "曰：“人有言曰：“雖有挈缾之知，守不假器，禮也。”",
                    "zhushu": "挈缾，汲者，喻小知。爲人守器，猶知不以借人。挈，苦結切。缾，蒲丁切。知，音智。注小知同。汲，音急。借，子夜切。"
                },
                {
                    "paragraph": "夫子從君，而守臣喪邑，",
                    "zhushu": "夫子，謂孟僖子，從公如楚。喪，息浪切。"
                },
                {
                    "paragraph": "雖吾子亦有猜焉。”",
                    "zhushu": "言季孫亦將疑我不忠。猜，七才切。"
                },
                {
                    "paragraph": "季孫曰：“君之在楚，於晉罪也。",
                    "zhushu": "言晉罪君之在楚，"
                },
                {
                    "paragraph": "又不聽晉，魯罪重矣。晉師必至，呉無以待之，不如與之，間晉而取諸𣏌。",
                    "zhushu": "候晉間𨻶，可復伐杞取之。間，如字。"
                },
                {
                    "paragraph": "吾與子桃，",
                    "zhushu": "魯國汴縣東南有桃虛。虚，起居切。"
                },
                {
                    "paragraph": "成反，誰敢有之？”是得二成也。魯無憂而孟孫益邑，子何病焉？”辭以無山，與之萊、柞，",
                    "zhushu": "萊、柞，二山。萊，音來。祚，子洛切，又音昨。"
                },
                {
                    "paragraph": "乃遷于桃。",
                    "zhushu": "謝息遷也。"
                },
                {
                    "paragraph": "晉人爲𣏌，取成。",
                    "zhushu": "不書，非公命。"
                },
                {
                    "paragraph": "○楚子享公，干新臺，",
                    "zhushu": "章華臺也。"
                },
                {
                    "paragraph": "使長鬣者相，",
                    "zhushu": "鬣，鬚也。欲光夸魯侯。鬣，力輒切。相，息亮切。鬚，音須。夸，苦華切。"
                },
                {
                    "paragraph": "好以大屈，",
                    "zhushu": "宴好之賜。大屈，弓名。好，呼報切。注同。屈，居勿切。大屈，弓名。服同。又云：“大曲也。”賈云：“寶金可以爲劒，岀大屈地。”"
                },
                {
                    "paragraph": "旣而悔之。薳啓彊聞之，見公。公語之，拜賀。公曰：“何賀？”對曰：“齊與晉、越欲此乆矣。寡君無適與也，而傳諸君。君其備禦三鄰，",
                    "zhushu": "言齊、晉、越將伐魯而取之。見，賢遍切。語，魚據切。適，丁歴切。傳，直專切。禦，魚吕切。"
                },
                {
                    "paragraph": "愼守寳矣，敢不賀乎？”公懼，乃反之。",
                    "zhushu": "傳言楚靈不信，所以不終。"
                },
                {
                    "paragraph": "○鄭子産聘于晉。晉侯有疾，韓宣子逆客，私焉，",
                    "zhushu": "私語。"
                },
                {
                    "paragraph": "曰：“寡君寢疾，於今三月矣，並走羣望，",
                    "zhushu": "晉所望祀山川，皆走往祈禱。祈，音其。禱，丁老切，又丁報切。"
                },
                {
                    "paragraph": "有加而無瘳。今夢黃熊入于寢門，其何厲鬼也？”對曰：“以君之明，子爲大政，其何厲之有？昔堯殛鯀于羽山，",
                    "zhushu": "羽山，在東海祝其縣西南。瘳，敕留切。能，音雄，獸名。亦作能，如字，一音奴。能，三足鼈也。解者云：獸非入水之物，故是鼈也。一曰：旣爲神，何妨是獸。案說文及字林皆云：能，熊屬，足似鹿。然則能旣熊屬，又爲鼈類。今本作能者，勝也。東海人祭禹廟，不用熊白及鼈爲膳，斯豈鯀化爲二物乎？殛，紀力切，誅也。本又作極，音義同。鯀，古本切，及注同。"
                },
                {
                    "paragraph": "其神化爲黃熊，以入于羽淵，實爲夏郊，三代祀之。",
                    "zhushu": "鯀，禹父，夏家郊祭之，歷殷、周二代，又通在羣神之數，并見祀。夏，戸雅切。并及注同。"
                },
                {
                    "paragraph": "晉爲盟主，其或者未之祀也乎？”",
                    "zhushu": "言周衰，晉爲盟主，得佐天子祀羣神。"
                },
                {
                    "paragraph": "韓子祀夏郊。",
                    "zhushu": "祀鯀。"
                },
                {
                    "paragraph": "晉侯有間，",
                    "zhushu": "間，差也。差，初賣切。"
                },
                {
                    "paragraph": "賜子産莒之二方鼎。",
                    "zhushu": "方鼎，莒所貢。"
                },
                {
                    "paragraph": "○子産爲豐施歸州田於韓宣子，",
                    "zhushu": "豐施，鄭公孫叚之子。三年，晉以州田賜叚。爲，于僞切。下爲初言同。"
                },
                {
                    "paragraph": "曰：“日君以夫公孫叚爲能任其事，而賜之州田。今無禄早丗，不獲乆享君德。其子弗敢有，不敢以聞於君，私致諸子。”",
                    "zhushu": "此年正月，公孫叚卒。夫，音扶。任，音士。下同。"
                },
                {
                    "paragraph": "宣子辭。子産曰：“古人有言曰：“其父析薪，其子弗克負荷。”",
                    "zhushu": "荷，擔也。以微薄喻貴重。析，星歷切。荷，本亦作何，河可切，又音河。擔，丁甘切。"
                },
                {
                    "paragraph": "施將懼不能任其先人之禄，其況能任大國之賜？縱吾子爲政而可，後之人若屬有疆埸之言，敝邑獲戾，",
                    "zhushu": "恐後代宣子者，將以鄭取晉邑罪鄭。疆，居良切。埸，音亦。"
                },
                {
                    "paragraph": "而豐氏受其大討。吾子取州，是免敝邑於戾，而建置豐氏也。敢以爲請。”",
                    "zhushu": "傳言子産貞而不諒。"
                },
                {
                    "paragraph": "宣子受之，以告晉侯。晉侯以與宣子。宣子爲初言，病有之，",
                    "zhushu": "初言，謂與趙文子爭州田。"
                },
                {
                    "paragraph": "以易原縣於樂大心。",
                    "zhushu": "樂大心，宋大夫。原，晉邑，以賜樂大心也。"
                },
                {
                    "paragraph": "○鄭人相驚以伯有，曰：“伯有至矣！”則皆走，不知所往。",
                    "zhushu": "襄三十年，鄭人殺伯有，言其鬼至。"
                },
                {
                    "paragraph": "鑄刑書之𡻕二月，",
                    "zhushu": "在前年。"
                },
                {
                    "paragraph": "或夢伯有介而行，",
                    "zhushu": "介，甲也。介，音界。"
                },
                {
                    "paragraph": "曰：“壬子，余將殺帶也。",
                    "zhushu": "駟帶助子晳殺伯有。壬子，六年三月三日。"
                },
                {
                    "paragraph": "明年壬寅，余又將殺叚也。”",
                    "zhushu": "公孫叚，豐民黨。壬寅，此年正月二十八日。"
                },
                {
                    "paragraph": "及壬子，駟帶卒。國人益懼。齊、燕平之月",
                    "zhushu": "此年正月。"
                },
                {
                    "paragraph": "壬寅，公孫叚卒，國人愈懼。其明月，子産立公孫洩及良止以撫之，乃止。",
                    "zhushu": "公孫洩，子孔之子也。襄十九年，鄭殺子孔。良止，伯有子也，立以爲大夫，使有宗廟。洩，息列切。"
                },
                {
                    "paragraph": "子大叔問其故。子産曰：“鬼有所歸，乃不爲厲，吾爲之歸也。”大叔曰：“公孫洩何爲？”",
                    "zhushu": "子孔不爲厲，問何爲復立洩。復，扶又切。"
                },
                {
                    "paragraph": "子産曰：“說也。爲身無義而圖說，",
                    "zhushu": "伯有無義，以妖鬼故立之，恐惑民，并立洩，使若自以大義存誅絶之後者，以解說民心。說，如字。徐：始銳切。"
                },
                {
                    "paragraph": "從政有所反之，以取媚也。",
                    "zhushu": "民不可使知之，故治政或當反道以求媚於民。治，直吏切。"
                },
                {
                    "paragraph": "不媚，不信。",
                    "zhushu": "說而後信之。說，音悅。"
                },
                {
                    "paragraph": "不信，民不從也。”",
                    "zhushu": ""
                },
                {
                    "paragraph": "及子産適晉，趙景子問焉，",
                    "zhushu": "景子，晉中軍佐趙成。"
                },
                {
                    "paragraph": "曰：“伯有猶能爲鬼乎？”子産曰：“能。人生始化曰魄，",
                    "zhushu": "魄，形也。魄，普白切。"
                },
                {
                    "paragraph": "旣生魄，陽曰魂。",
                    "zhushu": "陽，神氣也。"
                },
                {
                    "paragraph": "用物精多，則魂魄強，",
                    "zhushu": "物，權勢。"
                },
                {
                    "paragraph": "是以有精爽至於神明。",
                    "zhushu": "爽，明也。"
                },
                {
                    "paragraph": "匹夫匹婦強死，其魂魄猶能馮依於人，以爲淫厲。",
                    "zhushu": "強死，不病也。人謂匹夫匹婦賤身。强，其丈切。下同。馮，皮氷切。下同。"
                },
                {
                    "paragraph": "況良霄，我先君穆公之胄，子良之孫，子耳之子，敝邑之卿，從政三丗矣。鄭雖無腆，",
                    "zhushu": "腆，厚也。胄，直又切。從政三丗矣。子良，公子去疾，生子耳，公孫輒，輒生伯有良霄，三丗爲鄭卿。腆，他典切。"
                },
                {
                    "paragraph": "抑諺曰“蕞爾國”，",
                    "zhushu": "蕞，小貌。蕞，在最切。"
                },
                {
                    "paragraph": "而三丗執其政柄，其用物也𢎞矣，其取精也多矣，其族又太所馮厚矣，",
                    "zhushu": "良霄魂魄所馮者貴重。柄，彼命切。"
                },
                {
                    "paragraph": "而強死，能爲鬼，不亦冝乎？”",
                    "zhushu": "傳言子産之博敏。"
                },
                {
                    "paragraph": "○子皮之族飲酒無度，",
                    "zhushu": "相尚以奢，相困以酒。"
                },
                {
                    "paragraph": "故馬師氏與子皮氏有惡。",
                    "zhushu": "馬師氏，公孫鉏之子罕朔也。襄三十年，馬師頡岀奔，公孫鉏代之爲馬師，與子皮俱同一族。鉏，仕居切。頡，戸結切。"
                },
                {
                    "paragraph": "齊師還自燕之月，",
                    "zhushu": "在此年二月。"
                },
                {
                    "paragraph": "罕朔殺罕魋。",
                    "zhushu": "魋，子皮弟。魋，徒囬切。"
                },
                {
                    "paragraph": "罕朔奔晉。韓宣子問其位於子産。",
                    "zhushu": "問朔可使在何位。"
                },
                {
                    "paragraph": "子産曰：“君之羈臣，苟得容以逃死，何位之敢擇？卿違，從大夫之位；",
                    "zhushu": "謂以禮去者，降位一等。"
                },
                {
                    "paragraph": "罪人以其罪降，",
                    "zhushu": "罪重則降多。"
                },
                {
                    "paragraph": "古之制也。朔於敝邑，亞大夫也，其官，馬師也，",
                    "zhushu": "大夫位，馬師職。"
                },
                {
                    "paragraph": "獲戾而逃，唯執政所寘之。得免其死，爲惠大矣，又敢求位？”宣子爲子産之敏也，使從嬖大夫。",
                    "zhushu": "爲子産故，使降一等。不以罪降。寘，之䜴切。爲，于僞切。注同。嬖，必計切。"
                },
                {
                    "paragraph": "○秋八月，衛襄公卒。晉大夫言於范獻子曰：“衛事晉爲睦，",
                    "zhushu": "睦，和也。"
                },
                {
                    "paragraph": "晉不禮焉，庇其賊人而取其地，",
                    "zhushu": "賊人，孫林父。其地，戚也。庇，必利切，又音秘。"
                },
                {
                    "paragraph": "故諸侯貳。詩曰：“䳭鴒在原，兄弟急難。”",
                    "zhushu": "詩小雅。䳭鴒，渠也，飛則鳴，行則揺。喻兄弟相救於急難，不可自舎。“䳭”，本又作“即”，精亦切。“鴒”，本又作“令”，力丁切。難，如字，又乃旦切。摇，音遥，又以照切。"
                },
                {
                    "paragraph": "又曰：“死喪之威，兄弟孔懷。”",
                    "zhushu": "威，畏也。言有死喪，則兄弟冝相懷恩。"
                },
                {
                    "paragraph": "兄弟之不睦，於是乎不弔，",
                    "zhushu": "不相弔恤。"
                },
                {
                    "paragraph": "況逺人，誰敢歸之？今又不禮於衛之嗣，",
                    "zhushu": "嗣，新君也。"
                },
                {
                    "paragraph": "衛必叛我，是絶諸侯也。”獻子以告韓宣子。宣子說，使獻子如衛弔，且反戚田。",
                    "zhushu": "傳言戚田所由還衛。說，音恱。還，音環。"
                },
                {
                    "paragraph": "衛齊惡告喪于周，且請命。王使成簡公如衛弔，",
                    "zhushu": "簡公，王卿士也。"
                },
                {
                    "paragraph": "且追命襄公曰：“叔父陟恪，在我先王之左右，以佐事上帝，",
                    "zhushu": "陟，登也。恪，敬也。帝，天也。叔父，謂襄公。命如今之哀䇿。恪，苦各切。"
                },
                {
                    "paragraph": "余敢忘髙圉、亞圉？”",
                    "zhushu": "二圉，周之先也，爲殷諸侯，亦受殷王追命者。圉，魚吕切。"
                },
                {
                    "paragraph": "○九月，公至自楚。孟僖子病不能相禮，",
                    "zhushu": "不能相儀荅郊勞，以此爲已病。釋文：病不能相禮，本或作“病不能禮”。相，息亮切。勞，力報切。"
                },
                {
                    "paragraph": "乃講學之，",
                    "zhushu": "講，習也。"
                },
                {
                    "paragraph": "苟能禮者從之。及其將死也，",
                    "zhushu": "二十四年，孟僖子卒，傳終言之。"
                },
                {
                    "paragraph": "召其大夫",
                    "zhushu": "僖子屬大夫。"
                },
                {
                    "paragraph": "曰：“禮，人之幹也。無禮，無以立。吾聞將有達者曰孔丘，",
                    "zhushu": "僖子卒時，孔丘年三十五。"
                },
                {
                    "paragraph": "聖人之後也，",
                    "zhushu": "聖人，殷湯。"
                },
                {
                    "paragraph": "而滅於宋。",
                    "zhushu": "孔子六代祖孔父嘉爲宋督所殺，其子奔魯。"
                },
                {
                    "paragraph": "其祖弗父何以有宋而授厲公。",
                    "zhushu": "弗父何，孔父嘉之髙祖，宋閔公之子，厲公之兄。何適嗣當立，以讓厲公。適，丁歷切。"
                },
                {
                    "paragraph": "及正考父，",
                    "zhushu": "弗父何之曾孫。"
                },
                {
                    "paragraph": "佐戴、武、宣，",
                    "zhushu": "三人皆宋君。"
                },
                {
                    "paragraph": "三命兹益共，",
                    "zhushu": "三命，上卿也。言位髙益共，"
                },
                {
                    "paragraph": "故其鼎銘云：",
                    "zhushu": "考父廟之鼎。"
                },
                {
                    "paragraph": "“一命而僂，再命而傴，三命而俯，",
                    "zhushu": "俯共於傴，傴共於僂。僂，力主切。傴，紆甫切。"
                },
                {
                    "paragraph": "循牆而走，",
                    "zhushu": "言不敢安行。"
                },
                {
                    "paragraph": "亦莫余敢侮。”",
                    "zhushu": "其共如是，亦不敢侮慢之。侮，亡甫切。"
                },
                {
                    "paragraph": "饘於是，鬻於是，以餬余口。”",
                    "zhushu": "於是鼎中爲饘鬻。饘鬻，餬屬。言至儉。饘，之然切。鬻，之六切。孫炎云：淖麋也。餬，音胡。"
                },
                {
                    "paragraph": "其共也如是。臧孫紇有言",
                    "zhushu": "紇，武仲也。"
                },
                {
                    "paragraph": "曰：“聖人有明德者，若不當丗，其後必有達人。”",
                    "zhushu": "聖人之後，有明德而不當大位，謂正考父。"
                },
                {
                    "paragraph": "今其將在孔丘乎！我若獲没，",
                    "zhushu": "得以夀終。"
                },
                {
                    "paragraph": "必屬說與何忌於夫子，使事之，",
                    "zhushu": "說，南宫敬叔。何忌，孟懿子。皆僖子之子。屬，音燭。說，音恱。"
                },
                {
                    "paragraph": "而學禮焉，以定其位。”",
                    "zhushu": "知禮則位安。"
                },
                {
                    "paragraph": "故孟懿子與南宫敬叔師事仲尼。仲尼曰：“能補過者，君子也。詩曰：“君子是則是效。”",
                    "zhushu": "詩小雅。"
                },
                {
                    "paragraph": "孟僖子可則效已矣。”○",
                    "zhushu": ""
                },
                {
                    "paragraph": "單獻公棄親用羈。",
                    "zhushu": "獻公，周卿士，單靖公之子，頃公之孫。羈，寄客也。單，音善。"
                },
                {
                    "paragraph": "○冬十月辛酉，襄、頃之族殺獻公而立成公。",
                    "zhushu": "襄公，頃公之父。成公，獻公弟。頃，音傾。"
                },
                {
                    "paragraph": "○十一月，季武子卒。晉侯謂伯瑕",
                    "zhushu": "伯瑕，士文伯。"
                },
                {
                    "paragraph": "曰：“吾所問日食，從之，可常乎？”",
                    "zhushu": "衛侯、武子皆卒，故"
                },
                {
                    "paragraph": "對日：“不可。六物不同，",
                    "zhushu": "各異時。"
                },
                {
                    "paragraph": "民心不壹，",
                    "zhushu": "政敎殊。"
                },
                {
                    "paragraph": "事序不𩔖，",
                    "zhushu": "有變易。"
                },
                {
                    "paragraph": "官職不則，",
                    "zhushu": "治官居職，非一法。"
                },
                {
                    "paragraph": "同始異終，胡可常也？詩曰：“或燕燕居息，或憔悴事國。”",
                    "zhushu": "詩小雅。言不同。憔，在遥切，詩作“盡”。瘁，在醉切。"
                },
                {
                    "paragraph": "其異終也如是。”公曰：“何謂六物？”對曰：“𡻕、時、日、月、星、辰是謂也。”公曰：“多語寡人辰而莫同，何謂辰？”對曰：“日月之會是謂辰，",
                    "zhushu": "一歳日月十二會，所會謂之辰。語，魚據切。"
                },
                {
                    "paragraph": "故以配日。”",
                    "zhushu": "謂以子丑配甲乙。"
                },
                {
                    "paragraph": "○衛襄公夫人姜氏無子，",
                    "zhushu": "姜氏，宣姜。"
                },
                {
                    "paragraph": "嬖人婤姶生孟縶。孔成子夢康叔謂己：“立元，",
                    "zhushu": "成子，衛卿，孔達之孫烝鉏也。元，孟縶弟。夢時元未生。婤，音周，又直周切。徐，敕周切。始，烏荅切。縶，張立切。烝，之承切。"
                },
                {
                    "paragraph": "余使羈之孫圉與史茍相之。”",
                    "zhushu": "羈，烝鉏子。苟，史朝子。羈，居宜切。相，息亮切。朝，如字。"
                },
                {
                    "paragraph": "史朝亦夢康叔謂己：“余將命而子苟與孔烝鉏之曾孫圉相元。”史朝見成子，告之夢，夢恊。",
                    "zhushu": "恊，合也。"
                },
                {
                    "paragraph": "晉韓宣子爲政聘于諸侯之歳，",
                    "zhushu": "在二年。"
                },
                {
                    "paragraph": "婤姶生子，名之曰元。孟縶之足不良，能行。",
                    "zhushu": "跛也。跛，波我切。"
                },
                {
                    "paragraph": "孔成子以周易筮之，曰：“元尚享衛國，主其社稷。”",
                    "zhushu": "今蓍辭"
                },
                {
                    "paragraph": "遇屯。䷂",
                    "zhushu": "震下坎土，屯。屯，張倫切。"
                },
                {
                    "paragraph": "又曰：“余尚立縶，尚克嘉之。”",
                    "zhushu": "嘉，善也。"
                },
                {
                    "paragraph": "遇屯䷻之比。䷬",
                    "zhushu": "坤下坎上，比。屯𥘉九爻變。比，毗志切。"
                },
                {
                    "paragraph": "以示史朝。史朝曰：“元亨”，又何疑焉？”",
                    "zhushu": "周易曰：屯，元亨。亨，許庚切。"
                },
                {
                    "paragraph": "成子曰：“非長之謂乎？”",
                    "zhushu": "言屯之元亨，謂年長，非謂名元。長，丁丈切。"
                },
                {
                    "paragraph": "對曰：“康叔名之，可謂長矣。",
                    "zhushu": "善之長也。名，如字。徐，武政切。"
                },
                {
                    "paragraph": "孟非人也，將不列於宗，不可謂長。",
                    "zhushu": "足跛非全人，不可列爲宗主。"
                },
                {
                    "paragraph": "且其繇曰：“利建侯。”",
                    "zhushu": "繇，卦辭。繇，直又切。"
                },
                {
                    "paragraph": "嗣吉，何建？建非嗣也。",
                    "zhushu": "嗣子有常位，故無所卜，又無所建。今以位不定，卜嗣得吉，則當從吉而建之也。釋文：吉何建，本或作可建。"
                },
                {
                    "paragraph": "二卦皆云，",
                    "zhushu": "謂再得屯卦，皆有建侯之文。"
                },
                {
                    "paragraph": "子其建之！康叔命之，二卦告之，筮襲於夢，武王所用也，弗從何爲？",
                    "zhushu": "外傳云：大誓曰：“朕夢恊朕卜，襲於休祥，戎商必克。”此武王辭。"
                },
                {
                    "paragraph": "弱足者居。",
                    "zhushu": "跛則偏弱。居其家不能行。"
                },
                {
                    "paragraph": "侯主社稷，臨祭祀，奉民人，事鬼神，從會朝，又焉得居？各以所利，不亦可乎？”",
                    "zhushu": "孟：“跛利居，元吉利建。”焉，於䖍切。"
                },
                {
                    "paragraph": "故孔成子立靈公。",
                    "zhushu": ""
                },
                {
                    "paragraph": "十二月癸亥，葬衛襄公。",
                    "zhushu": "靈公元也。"
                }
            ]
        },
        {
            "name": "昭公三第二十二",
            "paragraphs": [
                {
                    "paragraph": "昭公三第二十二",
                    "zhushu": "",
                    "type": 1
                },
                {
                    "paragraph": "經八年，春，陳侯之弟招殺陳丗子偃師。",
                    "zhushu": "以首惡從殺例，故稱弟，又稱丗子。招，常遥切。"
                },
                {
                    "paragraph": "○夏，四月，辛丑，陳侯溺卒。",
                    "zhushu": "襄二十七年，大夫盟干宋。溺，乃歷切。"
                },
                {
                    "paragraph": "○叔弓如晉。",
                    "zhushu": ""
                },
                {
                    "paragraph": "○楚人執陳行人干徵師，殺之。",
                    "zhushu": "稱行人，明非行人罪。干，古丹切。"
                },
                {
                    "paragraph": "○陳公子留岀奔鄭。",
                    "zhushu": "留爲招所立，未成尹而岀奔。"
                },
                {
                    "paragraph": "○秋，蒐于紅。",
                    "zhushu": "革車干乗。不言大者，經文闕也。紅，魯地，沛國蕭縣西有紅亭，逺，疑。蒐，所求切。紅，戸東切。乗，繩證切。沛，音貝。"
                },
                {
                    "paragraph": "○陳人殺其大夫公子過。",
                    "zhushu": "與招、共。殺偃師。書名，罪之。過，古禾切。"
                },
                {
                    "paragraph": "○大雩。",
                    "zhushu": "無傳。不旱而秋雩，過也。"
                },
                {
                    "paragraph": "○冬，十月，壬午，楚師滅陳。",
                    "zhushu": "不稱將帥，不以告。壬午，月十八日。將，子匠切。帥，所𩔖切。"
                },
                {
                    "paragraph": "○執陳公子招，放之于越。",
                    "zhushu": "無傳。復稱公子，兄已卒。復，扶又切。"
                },
                {
                    "paragraph": "○殺陳孔奐。",
                    "zhushu": "無傳。招之黨，楚殺之。奐，呼亂切。"
                },
                {
                    "paragraph": "○葬陳哀公。",
                    "zhushu": "嬖人𡊮克葬之。魯往會，故書。嬖，必計切。",
                    "type": 2
                },
                {
                    "paragraph": "傳八年，春，石言于晉魏榆。",
                    "zhushu": "魏榆，晉地。服云：魏邑也。榆，州里名。"
                },
                {
                    "paragraph": "晉侯問於師曠曰：“石何故言？”對曰：“石不能言，或馮焉。",
                    "zhushu": "謂有精神馮依石而言。馮，皮冰切。"
                },
                {
                    "paragraph": "不然，民聽濫也。",
                    "zhushu": "濫，失也。濫，力暫切。"
                },
                {
                    "paragraph": "抑臣又聞之",
                    "zhushu": "抑，疑辭。"
                },
                {
                    "paragraph": "曰：“作事不時，怨讟動于民，則有非言之物而言。”今宫室崇侈，民力彫盡，",
                    "zhushu": "彫，傷也。讟，徒木切。侈，昌氏切，又尺氏切。"
                },
                {
                    "paragraph": "怨讟並作，莫保其性。",
                    "zhushu": "性，命也。民不敢自保其性命。"
                },
                {
                    "paragraph": "石言，不亦冝乎？”於是晉侯方築虒祁之宫。",
                    "zhushu": "虒祁，地名，在絳西四十里，臨汾水。虒，音斯。祁，巨之切，又臣之切。汾，扶云切。"
                },
                {
                    "paragraph": "叔向曰：“子野之言君子哉！",
                    "zhushu": "子野，師曠字。"
                },
                {
                    "paragraph": "君子之言，信而有徴，故怨逺於其身。",
                    "zhushu": "怨咎逺其身也。逺，于萬切，各其九切。"
                },
                {
                    "paragraph": "小人之言，僭而無徴，故怨咎及之。詩曰：“哀哉不能言，匪舌是出，唯躬是瘁。",
                    "zhushu": "詩小雅也。不能言，謂不知言理，以僣言見退者。其言非不從舌出，以僭而無信，自取瘁病，故哀之。僭，子念切。岀，如字，又尺逐切。瘁，在醉切。"
                },
                {
                    "paragraph": "哿矣能言，巧言如流，俾躬處休。”其是之謂乎！",
                    "zhushu": "哿，嘉也。巧言如流，謂非正言，而順敘以聽言見荅者，言其可嘉，以信而有徵，自取安逸。師曠此言，緣問流轉，終歸于諌，故以比巧言如流也。當叔向時，詩義如此，故與今說詩者小異。哿，古可切，毛詩傳云：“可也。”俾，必爾切，本又作“卑”。休，許虯切，美也。"
                },
                {
                    "paragraph": "是宫也成，諸侯必叛，君必有咎，夫子知之矣。”",
                    "zhushu": "謂十年晉侯彪卒。傳。"
                },
                {
                    "paragraph": "○陳哀公元妃鄭姫生悼大子偃師，",
                    "zhushu": "元妃，嫡夫人也。嫡，本又作“適”，丁歷切。"
                },
                {
                    "paragraph": "二妃生公子留，下妃生公子勝。二妃嬖，留有寵，屬諸司徒招與公子過。",
                    "zhushu": "招及過，皆哀公弟也。勝，升證切，又音升。屬，音燭。"
                },
                {
                    "paragraph": "哀公有廢疾。三月甲申，公子招、公子過殺悼大子偃師而立公子留。",
                    "zhushu": ""
                },
                {
                    "paragraph": "夏四月辛亥，哀公縊。",
                    "zhushu": "憂恚自殺。經書辛丑，從赴。廢，甫肺切。縊，一䜴切。恚，一睡切。"
                },
                {
                    "paragraph": "干徴師赴于楚，",
                    "zhushu": "干徵師，陳大夫。"
                },
                {
                    "paragraph": "且告有立公子勝。愬之于楚，",
                    "zhushu": "以招、過殺偃師。告，愬也。"
                },
                {
                    "paragraph": "楚人執而殺之。",
                    "zhushu": "殺干徵師。"
                },
                {
                    "paragraph": "公子留奔鄭。",
                    "zhushu": ""
                },
                {
                    "paragraph": "書日，“陳侯之弟招殺陳丗子偃師”，罪在招也。",
                    "zhushu": ""
                },
                {
                    "paragraph": "“楚人執陳行人干徴師殺之”，罪不在行人也。",
                    "zhushu": "疑爲招赴楚，當同罪，故重發之。爲，干僞切，下“爲子”“爲之”同。重，直用切。"
                },
                {
                    "paragraph": "○叔弓如晉，賀虒祁也。",
                    "zhushu": "賀宮成。"
                },
                {
                    "paragraph": "游吉相鄭伯以如晉，亦賀虒祁也。史趙見子大叔曰：“甚哉，其相蒙也！",
                    "zhushu": "蒙，欺也。相，息亮切，下“而相”同。"
                },
                {
                    "paragraph": "可弔也，而又賀之。”子大叔曰：“若何弔也？其非唯我賀，將天下實賀。”",
                    "zhushu": "言諸侯畏晉，非獨鄭。“若何弔也”，本或作“若可弔也”。"
                },
                {
                    "paragraph": "○秋，大蒐于紅，自根牟至于商、衛，革車千乗。",
                    "zhushu": "大蒐，數軍實，簡車馬也。根牟，魯東界，琅邪陽都縣有牟郷。商，宋地，魯西境接宋、衛也。言千乗，明大蒐，且見魯衆之大數也。乗，繩証切。數，色主切。見，賢遍切。下同。"
                },
                {
                    "paragraph": "○七月甲戍，齊子尾卒。子旗欲治其室。",
                    "zhushu": "子旗，欒施也。欲并治子尾之家政。"
                },
                {
                    "paragraph": "丁丑，殺梁嬰。",
                    "zhushu": "梁嬰，子尾家宰。"
                },
                {
                    "paragraph": "八月庚戍，逐子成、子工、子車，",
                    "zhushu": "三子，齊大夫，子尾之屬。子成，頃公子固也。子工，成之弟鑄也。子車，頃公之孫捷也。頃，音傾。下同。鑄，之樹切。捷，在接切。"
                },
                {
                    "paragraph": "皆來奔，",
                    "zhushu": "不書，非卿。"
                },
                {
                    "paragraph": "而立子良氏之宰。",
                    "zhushu": "子良，子尾之子髙彊也。子旗爲子良立宰。"
                },
                {
                    "paragraph": "其臣曰：“孺子長矣，",
                    "zhushu": "孺子，謂子良。孺，而樹切。本亦作𡦗。長，丁丈切。"
                },
                {
                    "paragraph": "而相吾室，欲兼我也。”",
                    "zhushu": "兼，并也。"
                },
                {
                    "paragraph": "授甲，將攻之。陳桓子善於子尾，亦授甲，將助之。或告子旗，子旗不信，則數人告。將往，又數人告於道，遂如陳氏。桓子將出矣，聞之而還，",
                    "zhushu": "聞子旗至。數，色主切。下同。"
                },
                {
                    "paragraph": "游服而逆之，",
                    "zhushu": "去戎備，著常游戲之服。去，起吕切。著，張略切。"
                },
                {
                    "paragraph": "請命。",
                    "zhushu": "問桓子所至。"
                },
                {
                    "paragraph": "對曰：“聞彊氏授甲將攻子，子聞諸？”曰：“弗聞。”子合亦授甲，無宇請從。",
                    "zhushu": "無宇，桓子名。盍，胡臘切。從，才用切。"
                },
                {
                    "paragraph": "子旗曰：“子胡然？彼，孺子也，吾誨之，猶懼其不濟，吾又寵秩之，",
                    "zhushu": "請爲之立宰，"
                },
                {
                    "paragraph": "其若先人何？子盍謂之？",
                    "zhushu": "謂之使無攻我。"
                },
                {
                    "paragraph": "周書曰：“惠不惠，茂不茂。”",
                    "zhushu": "周書康誥也。言當施惠於不惠者，勸勉於不勉者。茂，勉也。"
                },
                {
                    "paragraph": "康叔所以服𢎞大也。”",
                    "zhushu": "服，行也。"
                },
                {
                    "paragraph": "桓子稽顙曰：“頃、靈福子，",
                    "zhushu": "頃公、靈公，欒氏所事之君。稽，音啓。顙，素黨切。"
                },
                {
                    "paragraph": "吾猶有望。”",
                    "zhushu": "望子旗惠及已。"
                },
                {
                    "paragraph": "遂和之如初。",
                    "zhushu": "和欒、髙二家。"
                },
                {
                    "paragraph": "○陳公子招歸罪於公子過而殺之。",
                    "zhushu": "言招所以不死而得放。"
                },
                {
                    "paragraph": "九月，楚公子棄疾帥師奉孫呉圍陳，",
                    "zhushu": "孫呉，悼大子偃師之子惠公。"
                },
                {
                    "paragraph": "宋戴惡會之。",
                    "zhushu": "戴惡，宋大夫。"
                },
                {
                    "paragraph": "冬十一月壬午，滅陳。",
                    "zhushu": "壬午，十月十八日。傳言十一月，誤。"
                },
                {
                    "paragraph": "輿嬖𡊮克殺馬毀玉以葬。",
                    "zhushu": "輿，衆也。袁克，嬖人之責者，欲以非禮厚葬哀公。"
                },
                {
                    "paragraph": "楚人將殺之，請寘之。",
                    "zhushu": "置馬、玉。寘，之䜴切。"
                },
                {
                    "paragraph": "旣又請私。",
                    "zhushu": "私，盡君臣恩。"
                },
                {
                    "paragraph": "私於幄，加絰於顙而逃。",
                    "zhushu": "幄，帳也。逃不欲爲楚臣。幄，於角切。絰，直結切。"
                },
                {
                    "paragraph": "使穿封戍爲陳公，",
                    "zhushu": "戌，楚大夫。滅陳爲縣，使戍爲縣公。穿，音川。戍，音恤。"
                },
                {
                    "paragraph": "曰：“城麇之役不謟。”",
                    "zhushu": "成，麇役在襄二十六年。戍與靈王爭皇頡。麇，九倫切。謟，勑檢切。頡，戸結切。"
                },
                {
                    "paragraph": "侍飲酒於王，王曰：“城麇之役，女知寡人之及此，女其辟寡人乎？”",
                    "zhushu": "及此，謂爲王。女，音汝，下同。"
                },
                {
                    "paragraph": "對曰：“若知君之及此，臣必致死禮以息楚國。”",
                    "zhushu": "息，寧靜也。"
                },
                {
                    "paragraph": "晉侯問於史趙曰：“陳其遂亡乎？”對曰：“未也。”公曰：“何故？”對曰：“陳，顓頊之族也。",
                    "zhushu": "陳祖舜，舜出顓頊。顓，音專。頊，許玉切。"
                },
                {
                    "paragraph": "𡻕在鶉火，是以卒滅。陳將如之。",
                    "zhushu": "顓頊氏以嵗在鶉火而滅，火盛而水滅。鶉，市春切。"
                },
                {
                    "paragraph": "今在析水之津，猶將復由。",
                    "zhushu": "箕、斗之間有天漢，故謂之所木之津。由，用也。析，星歷切。復，扶又切，一音服。"
                },
                {
                    "paragraph": "且陳氏得政于齊，而後陳卒亡。",
                    "zhushu": "物莫能兩盛，"
                },
                {
                    "paragraph": "自幕至于瞽瞍無違命，",
                    "zhushu": "幕，舜之先。瞽瞍，舜父。從幕至瞽瞍間，無違天命廢絶者。幕，音莫。瞽，音古。瞍，素口切。"
                },
                {
                    "paragraph": "舜重之以明德，寘德於遂，",
                    "zhushu": "遂，舜後。蓋殷之興，存舜之後而封遂。言舜德乃至於遂。重，直用切。"
                },
                {
                    "paragraph": "遂丗守之。及胡公不淫，故周賜之姓，使祀虞帝。",
                    "zhushu": "胡公滿，遂之後也。事周武王，賜姓曰嬀，封諸陳，紹舜後。嬀，九危切。"
                },
                {
                    "paragraph": "臣聞盛德必百丗祀，虞之丗數未也，繼守將在齊，其兆旣在矣。”",
                    "zhushu": "言陳氏興盛於齊，形兆已見。見，賢遍切。",
                    "type": 2
                },
                {
                    "paragraph": "經九年，春，叔弓會楚子于陳。",
                    "zhushu": "以事往，非行會禮。"
                },
                {
                    "paragraph": "○許遷于夷。",
                    "zhushu": "許畏鄭欲遷，故以自遷爲文。"
                },
                {
                    "paragraph": "○夏，四月，陳災。",
                    "zhushu": "天火日災。陳旣已滅，降爲楚縣，而書“陳災”者，猶晉之梁山、沙鹿崩，不書晉災，言繫於所災所害，故以所在爲名。"
                },
                {
                    "paragraph": "○秋，仲孫貜如齊。",
                    "zhushu": "貜，俱縛切，徐，俱碧切。"
                },
                {
                    "paragraph": "○冬，築郎囿。",
                    "zhushu": "囿，音又，苑也。於郎地築苑。舊于目切。",
                    "type": 2
                },
                {
                    "paragraph": "傳九年，春，叔弓、宋華亥、鄭游吉、衛趙黶會楚子于陳。",
                    "zhushu": "楚子在陳，故四國大夫往。非盟主所召，不行會禮，故不揔書。黶，於滅切。"
                },
                {
                    "paragraph": "○二月，庚申，楚公子棄疾遷許于夷，實城父。",
                    "zhushu": "此時改城父爲夷，故傳實之。城父縣，屬譙郡。"
                },
                {
                    "paragraph": "取州來淮北之田以益之。",
                    "zhushu": "益許田，"
                },
                {
                    "paragraph": "伍舉授許男田。然丹遷城父人於陳，以夷濮西田益之。",
                    "zhushu": "以夷田在濮水西者與城父人。濮，音卜。"
                },
                {
                    "paragraph": "遷方城外人於許。",
                    "zhushu": "成十五年，許遷於葉，因謂之許。今許遷於夷，故以方城外人實其處。傳言靈王使民不安。葉，始渉切。處，昌慮切。"
                },
                {
                    "paragraph": "○周甘人與晉閻嘉爭閻田。",
                    "zhushu": "甘人，甘大夫襄也。閻嘉，晉閻縣大夫。閻，似廉切。"
                },
                {
                    "paragraph": "晉梁丙、張趯率隂戎伐潁。",
                    "zhushu": "隂戎，陸渾之戎。潁，周邑。趯，他歷切。"
                },
                {
                    "paragraph": "王使詹桓伯辭於晉，",
                    "zhushu": "辭，責讓之。桓伯，周大夫。詹，之廉切。"
                },
                {
                    "paragraph": "曰：“我自夏以后稷，魏、駘、芮、𡵨、畢，吾西土也。",
                    "zhushu": "在夏丗以后稷功，受此五國爲西土之長。駘在始平武功縣所治釐城。𡵨在扶風美陽縣西北。夏，户雅切。駘，他來切。依字應作邰。芮，如銳切。𡵨，其冝切。長，丁丈切。下師長同。治，直吏切。釐，本又作漦，他本切，又音來，又力之切。"
                },
                {
                    "paragraph": "及武王克商，蒲姑、商奄，吾東土也。",
                    "zhushu": "樂安博昌縣北有蒲姑城。蒲，如字，一音薄。奄，於檢切。樂，音洛。"
                },
                {
                    "paragraph": "巴、濮、楚、鄧，吾南土也。肅愼、燕、毫，吾北土也。",
                    "zhushu": "肅愼，北夷，在𤣥莬北三千餘里。巴，必加切。燕，於賢切。亳，歩各切。"
                },
                {
                    "paragraph": "吾何邇封之有？",
                    "zhushu": "邇，近也。"
                },
                {
                    "paragraph": "文、武、成、康之建母弟，以蕃屏周，亦其廢隊是爲，",
                    "zhushu": "爲後丗。廢隊兄弟之國，當救濟之。蕃，方元切。屏，必井切。隊，直類切。爲，于僞切。"
                },
                {
                    "paragraph": "豈如弁髦，而因以敝之？",
                    "zhushu": "童子垂髦始冠，必三加冠，成禮而棄其始冠，故言弁髦因以敝之。弁，皮彦切。本又作卞。髦，音毛。冠，古亂切。"
                },
                {
                    "paragraph": "先王居檮杌于四裔，以禦螭魅，",
                    "zhushu": "言檮机，略舉四凶之一。下言四裔，則三苗在其中。檮，徒刀切。杌，五忽切。裔，以制切。禦，魚吕切。螭，勑知切。魅，本又作鬽，武兾切。"
                },
                {
                    "paragraph": "故允姓之姦居于𤓰州。",
                    "zhushu": "允姓，隂戎之祖，與三苗俱放三危者。𤓰州，今敦煌。𤓰，古華切。敦，都門切。煌，音皇。"
                },
                {
                    "paragraph": "伯父惠公歸自秦，而誘以來，",
                    "zhushu": "僖十五年，晉惠公自秦歸。二十二年，秦、晉遷陸渾之戎於伊川。"
                },
                {
                    "paragraph": "使偪我諸姫，入我郊甸，則戎焉取之。",
                    "zhushu": "邑外爲郊，郊外爲甸。言戎取周郊甸之地。偪，彼力切。甸，徒遍切。焉，於䖍切，又如字。"
                },
                {
                    "paragraph": "戎有中國，誰之咎也？",
                    "zhushu": "咎在晉。咎，其九切。"
                },
                {
                    "paragraph": "后稷封殖天下，今戎制之，不亦難乎？",
                    "zhushu": "后稷修封疆，殖五榖，今戎得之，唯以畜牧。殖，時力切。疆，居良切。畜，許又切，又許六切。牧，音目，又音茂。"
                },
                {
                    "paragraph": "伯父圖之！我在伯父，猶衣服之有冠冕，木水之有本原，民人之有謀主也。",
                    "zhushu": "民人謀主，宗族之師長。"
                },
                {
                    "paragraph": "伯父若裂冠毀冕，拔本塞原，專棄謀主，雖戎狄，其何有余一人？”",
                    "zhushu": "伯父猶然，則雖戎狄無所可責。晉率隂戎伐周邑，故云然。"
                },
                {
                    "paragraph": "叔向謂宣子曰：“文之伯也，豈能改物？",
                    "zhushu": "言文公雖伯，未能改正朔，易服色。伯，如字，又音霸。"
                },
                {
                    "paragraph": "翼戴天子，而加之以共。",
                    "zhushu": "翼，佐也。"
                },
                {
                    "paragraph": "自文以來，丗有衰德，而暴滅宗周，",
                    "zhushu": "宗周，天子。"
                },
                {
                    "paragraph": "以宣示其侈，諸侯之貳，不亦冝乎？且王辭直，子其圖之。”宣子說。王有姻喪，",
                    "zhushu": "外親之喪。說，音恱。"
                },
                {
                    "paragraph": "使趙成如周弔，且致閻田與禭，",
                    "zhushu": "禭，送死衣。禭，音遂。"
                },
                {
                    "paragraph": "反潁俘。王亦使賔滑執甘大夫襄以說於晉，晉人禮而歸之。",
                    "zhushu": "賔滑，周大夫。俘，芳夫切。滑，乎八切，又于八切。說，如字，又音恱。"
                },
                {
                    "paragraph": "○夏四月，陳災。鄭禆竈曰：“五年，陳將復封，封五十二年而遂亡。”子産問其故，對曰：“陳，水屬也。",
                    "zhushu": "陳，顓頊之後，故爲水屬。復，扶又切。下注“復封”同。"
                },
                {
                    "paragraph": "火，水妃也，",
                    "zhushu": "火畏水，故爲之妃。妃，芳非切，又音配。"
                },
                {
                    "paragraph": "而楚所相也。",
                    "zhushu": "相，治也。楚之先祝融爲髙辛氏火正，主治火事。相，息亮切，注同。"
                },
                {
                    "paragraph": "今火出而火陳，",
                    "zhushu": "火，心星也。火出，於周爲五月，而以四月岀者，以長曆推前年誤置閏。"
                },
                {
                    "paragraph": "逐楚而建陳也。",
                    "zhushu": "水得妃而興，陳興則楚衰，故曰逐楚而建陳。"
                },
                {
                    "paragraph": "妃以五成，故曰五年。",
                    "zhushu": "妃，合也。五行各相妃合，得五而成，故五歳而陳復封。爲十三年陳侯呉歸于陳傳。妃，音配。注同。"
                },
                {
                    "paragraph": "𡻕五及鶉火，而後陳卒亡，楚克有之，天之道也，故曰五十二年。”",
                    "zhushu": "是歳，歳在星紀，五歳及大梁而陳復封。自大梁四歳而及鶉少後四周四十八歳，凡五及鶉火，五十二年。天數以五爲紀，故五及鶉火，火盛水衰。"
                },
                {
                    "paragraph": "○晉荀盈如齊逆女，",
                    "zhushu": "自爲逆。爲，于僞切。"
                },
                {
                    "paragraph": "還，六月，卒于戲陽。",
                    "zhushu": "魏郡内黃縣北有戲陽城。戲，許冝切。"
                },
                {
                    "paragraph": "殯于絳，未葬。晉侯飲酒，樂。膳宰屠蒯趨入，請佐公使尊，",
                    "zhushu": "公之使人執尊酌酒，請爲之佐。樂，音洛。屠，音徒。禮記作“杜”。蒯，苦怪切；如字，亦所吏切。"
                },
                {
                    "paragraph": "許之。",
                    "zhushu": "公許之。"
                },
                {
                    "paragraph": "而遂酌以飲工，",
                    "zhushu": "工，樂師師曠也。飲，於鴆切。下“又飲”同。"
                },
                {
                    "paragraph": "曰：“女爲君耳，將司聦也。",
                    "zhushu": "樂所以聦耳。女，音汝。下同。"
                },
                {
                    "paragraph": "辰在子卯，謂之疾日，",
                    "zhushu": "疾，惡也。紂以甲子喪，桀以乙卯亡，故國君以爲忌日。喪，息浪切。"
                },
                {
                    "paragraph": "君徹宴樂，學人舎業，爲疾故也。君之卿佐，是謂股肱。股肱或虧，何痛如之？",
                    "zhushu": "言痛疾過於忌日。舎，音捨。爲，于僞切，下“爲是”同。"
                },
                {
                    "paragraph": "女弗聞而樂，是不聦也。”",
                    "zhushu": "不聞是義而作樂。"
                },
                {
                    "paragraph": "又飲外嬖嬖叔，",
                    "zhushu": "外都大夫之嬖者。"
                },
                {
                    "paragraph": "曰：“女爲君目，將司明也。",
                    "zhushu": "職在外，故主視。"
                },
                {
                    "paragraph": "服以旌禮，",
                    "zhushu": "旌，表也。"
                },
                {
                    "paragraph": "禮以行事，",
                    "zhushu": "事，政令。"
                },
                {
                    "paragraph": "事有其物，",
                    "zhushu": "物，𩔖也。"
                },
                {
                    "paragraph": "物有其容。",
                    "zhushu": "容，貌也。"
                },
                {
                    "paragraph": "今君之容，非其物也，",
                    "zhushu": "有卿佐之喪而作樂歡會，故曰非其物。"
                },
                {
                    "paragraph": "而女不見，是不明也。”亦自飲也，曰：“味以行氣，氣以實志，",
                    "zhushu": "氣和則志充。"
                },
                {
                    "paragraph": "志以定言，",
                    "zhushu": "在心爲志，發口爲言。"
                },
                {
                    "paragraph": "言以出令。臣實司味，二御失官，而君弗命，臣之罪也。”",
                    "zhushu": "工與嬖叙時，御君者。失官，不聦明。"
                },
                {
                    "paragraph": "公說，徹酒。",
                    "zhushu": ""
                },
                {
                    "paragraph": "初，公欲廢知氏而立其外嬖，爲是悛而止。秋八月，使荀躒佐下軍以說焉。",
                    "zhushu": "躒，荀盈之子知文子也。佐下軍，代父也。說，自解說公。說，音恱。知，音智，下同。悛，七全切。躒，本又作擽，力狄切，徐音洛。"
                },
                {
                    "paragraph": "○孟僖子如齊殷聘，禮也。",
                    "zhushu": "自叔老聘齊，至今二十年，禮意乆曠，今脩盛聘，以無忘舊好，故曰禮。好，呼報切。"
                },
                {
                    "paragraph": "○冬，築郎囿。書，時也。季平子欲其速成也，叔孫昭子曰：“詩曰：“經始勿亟，庶民子來。”",
                    "zhushu": "詩大雅。言文王始經營靈臺，非急疾之，衆民自以子義來勸，樂爲之。亟，紀力切。樂，如字，又五敎切，一音洛。"
                },
                {
                    "paragraph": "焉用速成？以其勦民也。",
                    "zhushu": "勦，熒也。焉，於䖍切。勦，初交切，又子小切。"
                },
                {
                    "paragraph": "無囿猶可，無名，其可乎？”經十年，春，王正月。○夏，齊欒施來奔。",
                    "zhushu": "耆酒好内，以取敗亡，故書名。耆，市志切，傳同。好，呼報切。"
                },
                {
                    "paragraph": "○秋，七月，季孫意如、叔弓、仲孫貜帥師伐莒。",
                    "zhushu": "三大夫皆卿，故書之。季孫爲主，二子從之。"
                },
                {
                    "paragraph": "○戊子，晉侯彪卒。",
                    "zhushu": "五同盟。彪，彼虯切。"
                },
                {
                    "paragraph": "○九月，叔孫婼如晉，葬晉平公。",
                    "zhushu": "三月而葬，速。"
                },
                {
                    "paragraph": "○十有二月甲子，宋公成卒。",
                    "zhushu": "十一同盟也。無冬，史闕文。成，音城，何休音恤。",
                    "type": 2
                },
                {
                    "paragraph": "傳十年，春，王正月，有星出於婺女。",
                    "zhushu": "客星也。不書，非孛。婺，武付切。孛，蒲對切。"
                },
                {
                    "paragraph": "鄭禆𥨫言於子産曰：“七月戊子，晉君將死。今兹𡻕在顓頊之虚，",
                    "zhushu": "歳，歳星也。顓頊之虚，謂𤣥枵。禆，婢支切。虚，起魚切。枵，許驕切。"
                },
                {
                    "paragraph": "姜氏、任氏實守其地，",
                    "zhushu": "姜，齊姓。任，薛姓。齊、薛二國守𤣥枵之地。任，音壬。"
                },
                {
                    "paragraph": "居其維首，而有妖星焉，告邑姜也。",
                    "zhushu": "客星居𤣥枵之維首。邑姜，齊大公女，晉唐叔之母。星占：婺女爲旣嫁之女，織女爲處女。邑姜，齊之旣嫁女。妖星在婺女，齊得歳，故知禍歸邑姜。大，音泰。"
                },
                {
                    "paragraph": "邑姜，晉之妣也。天以七紀，",
                    "zhushu": "二十八宿面七妣。必履切。宿，音秀。"
                },
                {
                    "paragraph": "戊子，逢公以登，星斯於是乎出，",
                    "zhushu": "逢公，殷諸侯居齊地者。逢公將死，妖星岀婺女，時非𡻕星所在，故齊自當禍，而以戊子日卒，"
                },
                {
                    "paragraph": "吾是以譏之。”",
                    "zhushu": "爲晉侯彪卒傳。"
                },
                {
                    "paragraph": "○齊惠欒、髙氏皆𦒿酒，",
                    "zhushu": "欒、髙二族，皆出惠公。"
                },
                {
                    "paragraph": "信内，多怨，",
                    "zhushu": "說婦人言，故多怨。說，音恱。"
                },
                {
                    "paragraph": "彊於陳、鮑氏而惡之。",
                    "zhushu": "惡陳、鮑。惡，烏路切。"
                },
                {
                    "paragraph": "夏，有告陳桓子曰：“子旗、子良將攻陳、鮑。”亦告鮑氏。桓子受甲而如鮑氏，遭子良醉而騁，",
                    "zhushu": "欲及子良醉，故騁告鮑文子。騁，勑領切。"
                },
                {
                    "paragraph": "遂見文子，",
                    "zhushu": "文子，鮑國。"
                },
                {
                    "paragraph": "則亦授甲矣。使視二子，",
                    "zhushu": "二子，子旗、子良。"
                },
                {
                    "paragraph": "則皆將飲酒。桓子曰：“彼雖不信，",
                    "zhushu": "彼，傳言者。傳，直專切。"
                },
                {
                    "paragraph": "聞我授甲，則必逐我。及其飲酒也，先伐諸？”陳、鮑方睦，遂伐欒、髙氏。子良曰：“先得公，陳、鮑焉往？”",
                    "zhushu": "欲以公自輔助，先伐諸。一本無“伐”字。焉，於䖍切。"
                },
                {
                    "paragraph": "遂伐虎門。",
                    "zhushu": "欲入，公不聽，故伐公門。"
                },
                {
                    "paragraph": "晏平仲端委立于虎門之外，",
                    "zhushu": "端委，朝服。"
                },
                {
                    "paragraph": "四族召之，無所往。",
                    "zhushu": "四族，欒、髙、陳、鮑。"
                },
                {
                    "paragraph": "其徒曰：“助陳、鮑乎？”曰：“何善焉？”",
                    "zhushu": "言無善義可助。"
                },
                {
                    "paragraph": "“助欒、髙乎？”曰：“庸愈乎？”",
                    "zhushu": "罪惡不差於陳、鮑。差，𥘉賣切。"
                },
                {
                    "paragraph": "“然則歸乎？”曰：“公伐，焉歸？”公召之，而後入。公卜使王黒以靈姑銔率，吉，請斷三尺焉而用之。",
                    "zhushu": "王黒，齊大夫。靈姑銔，公旗名。斷三尺，不敢與君同。銔，扶眉切，又音平。率，所律切。徐，所𩔖切。斷，丁管切。"
                },
                {
                    "paragraph": "五月庚辰，戰于稷，",
                    "zhushu": "稷，祀后稷之處。稷，地名。六國時，齊有稷下館。處，昌慮切。"
                },
                {
                    "paragraph": "欒、髙敗，又敗諸莊。",
                    "zhushu": "莊，六軌之道。"
                },
                {
                    "paragraph": "國人追之，又敗諸鹿門。",
                    "zhushu": "鹿門，齊城門。"
                },
                {
                    "paragraph": "欒施、髙彊來奔。",
                    "zhushu": "髙彊不書，非卿。"
                },
                {
                    "paragraph": "陳、鮑分其室。",
                    "zhushu": ""
                },
                {
                    "paragraph": "晏子謂桓子：“必致諸公。讓，德之主也，讓之謂懿德。凡有血氣，皆有爭心，故利不可強，",
                    "zhushu": "不可強取。爭，爭𨷵之爭。強，其丈切。"
                },
                {
                    "paragraph": "思義爲愈。義，利之本也。蕰利生孽。",
                    "zhushu": "蕰，畜也。孽，妖害也。蕰，紆粉切。孽，魚列切。畜，勑六切。"
                },
                {
                    "paragraph": "姑使無蕰乎，可以滋長。”桓子盡致諸公，而請老于莒。",
                    "zhushu": "莒，齊邑。長，丁丈切。"
                },
                {
                    "paragraph": "桓子召子山，",
                    "zhushu": "子山，子商、子周，襄三十一年，子尾所逐羣公子。"
                },
                {
                    "paragraph": "私具幄幕、器用、從者之衣屨，",
                    "zhushu": "私具，不告公。幄，於角切。幕，音莫。從，才用切。屨，九具切。"
                },
                {
                    "paragraph": "而反𣗥焉。",
                    "zhushu": "𣗥，子山故邑，齊國西安縣東有㦸里亭。"
                },
                {
                    "paragraph": "子商亦如之，而反其邑。子周亦如之，而與之夫于。",
                    "zhushu": "子周本無邑，故更與之。濟南於陵縣西北有于亭。"
                },
                {
                    "paragraph": "反子城、子公、公孫捷，",
                    "zhushu": "三子，八年子旗所逐。"
                },
                {
                    "paragraph": "而皆益其禄。凡公子、公孫之無禄者，私分之邑。",
                    "zhushu": "桓子以已邑分之。"
                },
                {
                    "paragraph": "國之貧約孤寡者，私與之粟。曰：“詩云：“陳錫載周。”能施也。",
                    "zhushu": "詩大雅。言文王能布陳大利，以賜天下，行之周徧。載，如字，詩作哉。毛云：哉，載也。鄭云：始也。施，始䜴切。下注同。徧，音遍。"
                },
                {
                    "paragraph": "桓公是以霸。”",
                    "zhushu": "齊桓公亦能施以致霸。"
                },
                {
                    "paragraph": "公與桓子莒之旁邑，辭。",
                    "zhushu": "讓不受。"
                },
                {
                    "paragraph": "穆孟姫爲之請髙唐，陳氏始大。",
                    "zhushu": "穆孟姬，景公母。傳言陳氏所以興。爲，于僞切。"
                },
                {
                    "paragraph": "○秋七月，平子伐莒，取郠，",
                    "zhushu": "郠，莒地。取郠不書，公見討於平丘，魯諱之。郠，古杏切。"
                },
                {
                    "paragraph": "獻俘，姑用人於亳社。",
                    "zhushu": "以人祭殷社。俘，芳夫切。亳，歩洛切。"
                },
                {
                    "paragraph": "臧武仲在齊，聞之，曰：“周公其不饗魯祭乎！周公饗義，魯無義。詩曰：“德音孔昭，視民不佻。”",
                    "zhushu": "詩小雅。佻，偷也。言明德君子必愛民。視，如字，詩作示。佻，他彫切。"
                },
                {
                    "paragraph": "佻之謂甚矣，而壹用之，將誰福哉？”",
                    "zhushu": "壹，同也。同人於畜牲。畜，許六切。"
                },
                {
                    "paragraph": "○戊子，晉平公卒。",
                    "zhushu": "如禆竈之言。"
                },
                {
                    "paragraph": "鄭伯如晉，及河，晉人辭之。游吉遂如晉。",
                    "zhushu": "禮，諸侯不相弔，故辭。"
                },
                {
                    "paragraph": "○九月，叔孫婼、齊國弱、宋華定、衛北宫喜、鄭罕虎、許人、曹人、莒人、邾人、薛人、杞人、小邾人如晉，葬平公也。",
                    "zhushu": "經不書諸侯大夫者，非盟會。"
                },
                {
                    "paragraph": "鄭子皮將以幣行。",
                    "zhushu": "見新君之贄。見，賢遍切，下“得見”同。贄，音至。"
                },
                {
                    "paragraph": "子産曰：“喪焉用幣？用幣必百兩，",
                    "zhushu": "載幣用車百乗。焉，於虔切。乗，繩證切。"
                },
                {
                    "paragraph": "百兩必千人。千人至，將不行。",
                    "zhushu": "行，用也。"
                },
                {
                    "paragraph": "不行，必盡用之。",
                    "zhushu": "不得見新君，將自費用盡。費，芳味切。"
                },
                {
                    "paragraph": "幾千人而國不亡？”",
                    "zhushu": "言千人之費不可數。幾，居豈切。數，所角切。"
                },
                {
                    "paragraph": "子皮固請以行。旣葬，諸侯之大夫欲因見新君。叔孫昭子曰：“非禮也。”弗聽。叔向辭之，曰：“大夫之事畢矣，",
                    "zhushu": "送葬禮畢。"
                },
                {
                    "paragraph": "而又命孤，孤斬焉在衰絰之中，",
                    "zhushu": "旣葬未卒哭，故猶服斬衰。衰，七雷切，本又作“縗”。絰，直結切。"
                },
                {
                    "paragraph": "其以嘉服見，則喪禮未畢；其以喪服見，是重受吊也。大夫將若之何？”皆無辭以見。",
                    "zhushu": ""
                },
                {
                    "paragraph": "子皮盡用其幣。歸，謂子羽曰：“非知之實難，將在行之。",
                    "zhushu": "言不患不知，患不能行嘉服。見，如字，又賢遍切。重，直用切。見，賢遍切。下同。"
                },
                {
                    "paragraph": "夫子知之矣，我則不足。",
                    "zhushu": "言已由子産之戒，旣知其不可而遂行之，是我之不足。"
                },
                {
                    "paragraph": "書曰：“欲敗度，縱敗禮。”",
                    "zhushu": "逸書。敗，必邁切。"
                },
                {
                    "paragraph": "我之謂矣。夫子知度與禮矣，我實縱欲，而不能自克也。”",
                    "zhushu": "欲因喪以慶新君，故縱而行之，不能自勝。勝，音升。"
                },
                {
                    "paragraph": "昭子至自晉，大夫皆見，髙彊見而退。",
                    "zhushu": "髙彊，子良。"
                },
                {
                    "paragraph": "昭子語諸大夫曰：“爲人子不可不愼也哉！昔慶封亡，子尾多受邑，而稍致諸君，君以爲忠，而甚寵之。將死，疾于公宫，",
                    "zhushu": "在公宫被疾。語，魚據切。"
                },
                {
                    "paragraph": "輦而歸，君親推之。",
                    "zhushu": "推其車而送之。推，如字，又他囬切。"
                },
                {
                    "paragraph": "其子不能任，是以在此。忠爲令德，其子弗能任，罪猶及之，難不愼也？喪夫人之力，棄德曠宗，以及其身，不亦害乎？",
                    "zhushu": "夫人，謂子尾。曠，空也。任，音壬，下同。喪，息浪切。夫，音扶。"
                },
                {
                    "paragraph": "詩曰：“不自我先，不自我後。”其是之謂乎！”",
                    "zhushu": "詩少雅。言禍亂不在他，正當已身，以喻髙彊身自取此禍。"
                },
                {
                    "paragraph": "○冬，十二月，宋平公卒。初，元公惡寺人柳，欲殺之。",
                    "zhushu": "元公，平公大子佐也。惡，烏路切。寺，又作“侍”。"
                },
                {
                    "paragraph": "及喪，柳熾炭于位，",
                    "zhushu": "以温地，熾，尺志切。炭，吐旦切。"
                },
                {
                    "paragraph": "將至，則去之。",
                    "zhushu": "使公坐其處。夫，起吕切。處，昌慮切。"
                },
                {
                    "paragraph": "比葬，又有寵。",
                    "zhushu": "言元公好惡無常。比，必利切。好，呼報切。惡，烏路切。",
                    "type": 2
                },
                {
                    "paragraph": "經十有一年，春，王二月，叔弓如宋，葬宋平公。○",
                    "zhushu": ""
                },
                {
                    "paragraph": "夏，四月丁巳，楚子䖍誘蔡侯般，殺之于申。",
                    "zhushu": "蔡侯雖弑父而立，楚子誘而殺之，刑其羣士，蔡大夫深怨，故以楚子名告。䖍，其連切。般，音班。弒，申志切。傳放此。"
                },
                {
                    "paragraph": "○楚公子棄疾帥師圍蔡。○",
                    "zhushu": ""
                },
                {
                    "paragraph": "五月甲申，夫人歸氏薨。",
                    "zhushu": "昭公母，胡女，歸姓。"
                },
                {
                    "paragraph": "○大蒐于比蒲。",
                    "zhushu": "比，音毗，徐，扶夷切。"
                },
                {
                    "paragraph": "○仲孫貜會邾子，盟于祲祥。",
                    "zhushu": "祲祥，地闕。祲，子鳩切，又七林切。"
                },
                {
                    "paragraph": "○秋，季孫意如會晉韓起、齊國弱、宋華亥、衛北官佗、鄭罕虎、曹人、𣏌人于厥憖。",
                    "zhushu": "厥憖，地闕。佗，徒河切。憖，魚靳切，徐，五巾切，又五轄切。"
                },
                {
                    "paragraph": "○九月，己亥，葬我小君齊歸。",
                    "zhushu": "齊，謚。齊，如字。"
                },
                {
                    "paragraph": "○冬，十有一月，丁酉，楚師滅蔡，執蔡丗子有以歸，用之。",
                    "zhushu": "用之，殺以祭山。",
                    "type": 2
                },
                {
                    "paragraph": "傳十一年，春，王二月，叔弓如宋，葬平公也。",
                    "zhushu": "嫌以聘事行，故傳具之。"
                },
                {
                    "paragraph": "○景王問於萇𢎞曰：“今兹諸侯，何實吉？何實凶？”",
                    "zhushu": "萇𢎞，周大夫。萇，直良切。"
                },
                {
                    "paragraph": "對曰：“蔡凶。此蔡侯般弑其君之歳也，歳在豕韋，",
                    "zhushu": "襄三十年，蔡丗子般弒其君，歳在豕韋，至今十三歳，歳復在豕韋。般即靈侯也。復，扶又切，下“歳復”同。"
                },
                {
                    "paragraph": "弗過此矣。",
                    "zhushu": "言蔡凶不過此年。"
                },
                {
                    "paragraph": "楚將有之，然壅也。",
                    "zhushu": "蔡近楚，故知楚將有之。楚無德而享大利，所以壅積其惡。壅，於勇切。"
                },
                {
                    "paragraph": "歳及大梁，蔡復，楚凶，天之道也。”",
                    "zhushu": "楚靈王弑立之歳在大梁，到昭十三年，歳復在大梁。美惡周必復，故知楚凶。"
                },
                {
                    "paragraph": "楚子在申，召蔡靈侯。靈侯將往，蔡大夫曰：“王貪而無信，唯蔡於感，",
                    "zhushu": "蔡，近楚之大國，故楚常恨其不復順。"
                },
                {
                    "paragraph": "今幣重而言甘，誘我也，不如無往。”蔡侯不可。三月，丙申，楚子伏甲而饗蔡侯於申，醉而執之。夏，四月，丁巳，殺之，刑其士七十人。公子棄疾帥師圍蔡。",
                    "zhushu": "傳言楚子無道。重，直用切。"
                },
                {
                    "paragraph": "韓宣子問於叔向曰：“楚其克乎？”對曰：“克哉！蔡侯獲罪於其君，",
                    "zhushu": "謂弑父而立。"
                },
                {
                    "paragraph": "而不能其民，",
                    "zhushu": "不能施德。"
                },
                {
                    "paragraph": "天將假手於楚以斃之，",
                    "zhushu": "借楚手以討蔡。斃，婢丗切。"
                },
                {
                    "paragraph": "何故不克？然𦙝聞之：“不信以幸，不可再也。”楚王奉孫呉以討於陳，曰：“將定而國。”陳人聽命，而遂縣之。",
                    "zhushu": "事在八年。"
                },
                {
                    "paragraph": "今又誘蔡而殺其君，以圍其國，雖幸而克，必受其咎，弗能乆矣。桀克有緍，以喪其國。紂克東夷，而隕其身。",
                    "zhushu": "紂爲黎之蒐，東夷叛之；桀爲仍之會，有緍叛之，故伐而克之。緍，武巾切。喪，息浪切，下且喪同。隕，于敏切。"
                },
                {
                    "paragraph": "楚小位下，而亟暴於二王，能無咎乎？天之假助不善，非祚之也，厚其凶惡而降之罰也。且譬之如天，其有五材，而將用之，力盡而敝之，是以無拯，不可没振。”",
                    "zhushu": "金木水火土五者爲物，用乆則必有敝盡，盡則棄捐，故言無拯。極，猶救助也。不可没振，猶不可復振。亟，欺兾切，數也。咎，其乆切。胙，本又作祚，在路切。拯，拯濟之拯。振，之愼切。捐，以專切。救，本亦作捄，音救。不可復振，扶又切。本亦無此字。"
                },
                {
                    "paragraph": "○五月，齊歸薨。大蒐于比蒲，非禮也。",
                    "zhushu": ""
                },
                {
                    "paragraph": "孟僖子會邾莊公，盟于祲祥，脩好，禮也。",
                    "zhushu": "蒐非存亡之由，故臨喪不冝爲之。盟會以安社稷，故喪盟謂之禮。好，呼報切。"
                },
                {
                    "paragraph": "泉丘人有女，夢以其帷幕孟氏之廟，",
                    "zhushu": "泉丘，魯邑。夢以其帷，位悲切。一本作夢以帷幕，音莫。"
                },
                {
                    "paragraph": "遂奔僖子，其僚從之。",
                    "zhushu": "鄰女爲僚友者，隨而奔僖子。僚，力彫切。"
                },
                {
                    "paragraph": "盟于淸丘之社，曰：“有子，無相棄也。”",
                    "zhushu": "二女自共盟。"
                },
                {
                    "paragraph": "僖子使助薳氏之簉。",
                    "zhushu": "簉，副倅也。薳氏之女爲僖子副妾，别居在外，故僖子納泉丘人女，令副助之。薳，爲彼切。又作蔿。簉，本又作簉，初又切。說文：簉，從廾。倅，七對切。令，力呈切。"
                },
                {
                    "paragraph": "反自祲祥，宿於薳氏，生懿子及南宫敬叔於泉丘人。其僚無子，使字敬叔。",
                    "zhushu": "“字”，養也，似𩀱生。生，如字，或所敬切。"
                },
                {
                    "paragraph": "○楚師在蔡，",
                    "zhushu": "向四月之師。向，本又作曏。"
                },
                {
                    "paragraph": "晉荀呉謂韓宣子曰：“不能救陳，又不能救蔡，物以無親，",
                    "zhushu": "“物”，事也。"
                },
                {
                    "paragraph": "晉之不能，亦可知也已。爲盟主而不恤亡國，將焉用之？”",
                    "zhushu": ""
                },
                {
                    "paragraph": "秋，會于厥憖，謀救蔡也。",
                    "zhushu": "不書救蔡，不果救焉。於䖍切。"
                },
                {
                    "paragraph": "鄭子皮將行，子産曰：“行不逺，不能救蔡也。蔡小而不順，楚大而不德，天將棄蔡以壅楚，盈而罰之，",
                    "zhushu": "盈楚惡。"
                },
                {
                    "paragraph": "蔡必亡矣。且喪君而能守者鮮矣。三年，王其有咎乎！美惡周必復，王惡周矣。”",
                    "zhushu": "元年，楚子弑君而立，歳在大梁。後三年，十三歳，歳星周，復於大梁。鮮，息淺切。復，扶又切。本或作復在切。"
                },
                {
                    "paragraph": "晉人使狐父請蔡于楚，弗許。",
                    "zhushu": "狐父，晉大夫。狐，音胡。"
                },
                {
                    "paragraph": "○單子會韓宣子于戚，",
                    "zhushu": "“單子”，單成公。"
                },
                {
                    "paragraph": "視下言徐。叔向曰：“單子其將死乎！朝有著定，",
                    "zhushu": "“著定”，朝内列位常處，謂之表著。著，張慮切。徐，治居切。處，昌慮切。"
                },
                {
                    "paragraph": "會有表，",
                    "zhushu": "野會，設表以爲位。"
                },
                {
                    "paragraph": "衣有禬，帶有結。",
                    "zhushu": "“禬”，領會。“結”，帶結也。禬，古外切。說文云：帶所結也。"
                },
                {
                    "paragraph": "會朝之言，必聞于表著之位，所以昭事序也；視不過結襘之中，所以道容貌也。言以命之，容貌以明之，失則有闕。今單子爲王官伯，而命事於會，視不登帶，言不過歩，貌不道容，而言不昭矣。不道，不共；不昭，不從，",
                    "zhushu": "貌正曰共，言順曰從。道，音導。"
                },
                {
                    "paragraph": "無守氣矣。”",
                    "zhushu": "爲此年冬單子卒起本。"
                },
                {
                    "paragraph": "○九月，葬齊歸，公不慼。晉士之送葬者，歸以語史趙。史趙曰：“必爲魯郊。”",
                    "zhushu": "言昭公必出在郊野，不能有國。語，魚據切。"
                },
                {
                    "paragraph": "侍者曰：“何故？”曰：“歸，姓也。不思親，祖不歸也。”",
                    "zhushu": "姓，生也。言不恩親，則不爲祖考所歸祐。祐，音又。"
                },
                {
                    "paragraph": "叔向曰：“魯公室其卑乎！君有大喪，國不廢蒐。",
                    "zhushu": "謂蒐比蒲。"
                },
                {
                    "paragraph": "有三年之喪，而無一日之慼。國不恤喪，不忌君也；",
                    "zhushu": "忌，畏也。"
                },
                {
                    "paragraph": "君無慼容，不顧親也。國不忌君，君不顧親，能無卑乎？殆其失國。”",
                    "zhushu": "爲二十五年公孫於齊傳。"
                },
                {
                    "paragraph": "○冬，十一月，楚子滅蔡，用隱大子于岡山。",
                    "zhushu": "蔡靈公之大子，蔡侯廬之父。岡，音剛。廬，力呉切。"
                },
                {
                    "paragraph": "申無宇曰：“不祥。五牲不相爲用，況用諸侯乎？",
                    "zhushu": "五牲，牛、羊、豕、犬、雞。爲，于僞切，或如字。"
                },
                {
                    "paragraph": "王必悔之。”",
                    "zhushu": "悔爲暴虐。"
                },
                {
                    "paragraph": "○十二月，單成公卒。",
                    "zhushu": "終叔向之言。"
                },
                {
                    "paragraph": "○楚子城陳、蔡、不羹。",
                    "zhushu": "襄城縣東南有不羹城，定陵西北有不羮亭。羹，舊音郎，漢書地理志作“更”字。"
                },
                {
                    "paragraph": "使棄疾爲蔡公。王問於申無宇曰：“棄疾在蔡，何如？”對曰：“擇子莫如父，擇臣莫如君。鄭莊公城櫟而寘子元焉，使昭公不立。",
                    "zhushu": "子元，鄭公子。莊公寘子元於櫟。桓十五年，厲公因之以殺櫟大夫檀伯，遂居櫟，卒使昭公不安位而見殺。櫟，力狄切。寘，之䜴切。檀，徒丹切。"
                },
                {
                    "paragraph": "齊桓公城榖而寘管仲焉，至于今頼之。",
                    "zhushu": "城穀，在莊三十二年。"
                },
                {
                    "paragraph": "臣聞五大不在邊，五細不在庭，",
                    "zhushu": "上古金、木、水、火、土，謂之五官。𤣥鳥氏、丹鳥氏亦有五。又以五鳩鳩民，五雉爲五官正，蓋立官之本也。末丗隨事施職，是以官無常數。今無宇稱習古言，故云五大也。官，五官之長。專盛過節，則不可居邊；細弱不勝任，亦不可居朝廷。長，丁丈切。勝，音升。"
                },
                {
                    "paragraph": "親不在外，羈不在内。今棄疾在外，鄭丹在内，",
                    "zhushu": "襄十九年，丹奔楚。"
                },
                {
                    "paragraph": "君其少戒。”王曰：“國有大城，何如？”對日：“鄭京、櫟實殺曼伯，",
                    "zhushu": "曼伯，檀伯也。厲公得櫟，又并京。曼，音萬。"
                },
                {
                    "paragraph": "宋蕭、毫實殺子游，",
                    "zhushu": "在莊十二年。"
                },
                {
                    "paragraph": "齊渠丘實殺無知，",
                    "zhushu": "在莊九年。渠丘，今齊國西安縣也，齊大夫雍廪邑。"
                },
                {
                    "paragraph": "衛蒲、戚實出獻公。",
                    "zhushu": "蒲，寗殖邑。戚，孫林父邑。出獻公，在襄十四年。岀，如字，徐音黜。"
                },
                {
                    "paragraph": "若由是觀之，則害於國。末大必折，",
                    "zhushu": "折其本。"
                },
                {
                    "paragraph": "尾大不掉，君所知也。”",
                    "zhushu": "爲十二年陳、蔡作亂傳。掉，徒弔切。",
                    "type": 2
                },
                {
                    "paragraph": "經十有二年，春，齊髙偃帥師納北燕伯于陽。",
                    "zhushu": "三年，燕伯出奔齊。髙傒𤣥孫，齊大夫。陽即唐，燕别邑，中山有唐縣。不言于燕，未得國都。傒，音奚。"
                },
                {
                    "paragraph": "○三月，壬申，鄭伯嘉卒。",
                    "zhushu": "五同盟。"
                },
                {
                    "paragraph": "○夏，宋公使華定來聘。",
                    "zhushu": "定，華椒孫。"
                },
                {
                    "paragraph": "○公如晉，至河乃復。",
                    "zhushu": "晉人以莒故辭公。"
                },
                {
                    "paragraph": "○五月，葬鄭簡公。",
                    "zhushu": "三月而葬，速。"
                },
                {
                    "paragraph": "○楚殺其大夫成熊。",
                    "zhushu": "傳在葬簡公上，經從赴。熊，音雄。"
                },
                {
                    "paragraph": "○秋，七月。○",
                    "zhushu": ""
                },
                {
                    "paragraph": "冬，十月，公子憖出奔齊。",
                    "zhushu": "書名，謀亂故也。憖，魚覲切；一讀爲整，正領切。"
                },
                {
                    "paragraph": "○楚子伐徐。",
                    "zhushu": "不書圍，以乾谿師告。"
                },
                {
                    "paragraph": "○晉伐鮮虞。",
                    "zhushu": "不書將帥，史闕文。將，子匠切。帥，所𩔖切。",
                    "type": 2
                },
                {
                    "paragraph": "傳十二年，春，齊髙偃納北燕伯款于唐，因其衆也。",
                    "zhushu": "言因唐衆欲納之，故得先入唐。"
                },
                {
                    "paragraph": "○三月，鄭簡公卒。將爲葬除，",
                    "zhushu": "除葬道。爲，于僞切。"
                },
                {
                    "paragraph": "及游氏之廟，",
                    "zhushu": "游氏，子大叔旋。"
                },
                {
                    "paragraph": "將毀焉。子大叔使其除徒執用以立，而無庸毀，",
                    "zhushu": "用，毁廟具。"
                },
                {
                    "paragraph": "曰：“子産過女，而問何故不毀，乃日，不忍廟也。諾，將毀矣。”",
                    "zhushu": "敎毀廟者之辭。女，音汝。"
                },
                {
                    "paragraph": "旣如是，子産乃使辟之。司墓之室有當道者，",
                    "zhushu": "簡公别營葬地，不在鄭先公舊墓，故道有臨時迂直也。司墓之室，鄭之掌公墓大夫徒屬之家。迂，音于，一音於。"
                },
                {
                    "paragraph": "毀之，則朝而塴；",
                    "zhushu": "塴，下棺。朝，如字。塴，北鄧切；徐，甫贈切。禮家作窆，彼驗切，義同。"
                },
                {
                    "paragraph": "弗毀，則日中而塴。子大叔請毀之，曰：“無若諸侯之賔何？”",
                    "zhushu": "不欲乆留賔。"
                },
                {
                    "paragraph": "子産曰：“諸侯之賔，能來會吾喪，豈憚日中？無損於賔，而民不害，何故不爲？”遂弗毀，日中而葬。君子謂：“子産於是乎知禮。禮，無毀人以自成也。”",
                    "zhushu": "憚，徒旦切。"
                },
                {
                    "paragraph": "○夏，宋華定來聘，通嗣君也。",
                    "zhushu": "宋元公新即位。"
                },
                {
                    "paragraph": "享之，爲賦蓼蕭，弗知，又不荅賦。",
                    "zhushu": "蓼蕭，詩小雅，義取“燕笑語𠔃，是以有譽處𠔃”。樂與華定燕語也。又曰：“旣見君子，爲龍爲光。”欲以寵光賔也。又曰：“冝兄冝苐，令德夀凱。”言賔有令徳，可以壽樂也。又“和鸞雍雍，萬福攸同”。言欲與賔同福禄也。爲，于僞切。蓼，音六。樂，音洛。"
                },
                {
                    "paragraph": "昭子曰：“必亡。宴語之不懷，",
                    "zhushu": "懷，思也。"
                },
                {
                    "paragraph": "寵光之不宣，",
                    "zhushu": "宣，揚也。"
                },
                {
                    "paragraph": "令德之不知，同福之不受，將何以在？”",
                    "zhushu": "爲二十年華定出奔傳。"
                },
                {
                    "paragraph": "○齊侯、衛侯、鄭伯如晉，朝嗣君也。",
                    "zhushu": "晉昭公新立。"
                },
                {
                    "paragraph": "公如晉，",
                    "zhushu": "亦欲朝嗣君。"
                },
                {
                    "paragraph": "至河乃復。取郠之役，",
                    "zhushu": "在十年。"
                },
                {
                    "paragraph": "莒人愬于晉，晉有平公之喪，未之治也，故辭公。公子憖遂如晉。",
                    "zhushu": "憖，魯大夫。如晉不書，還不復命而奔，故史不書於䇿。"
                },
                {
                    "paragraph": "晉侯享諸侯，子産相鄭伯，辭於享，請免喪而後聽命。",
                    "zhushu": "簡公未葬。相，息亮切。"
                },
                {
                    "paragraph": "晉人許之，禮也。",
                    "zhushu": "善晉不奪孝子之情。"
                },
                {
                    "paragraph": "晉侯以齊侯宴，中行穆子相。",
                    "zhushu": "穆子，荀呉。"
                },
                {
                    "paragraph": "投壷，晉侯先，穆子曰：“有酒如淮，有肉如坻。",
                    "zhushu": "淮，水名。坻，山名。淮，舊如字，四瀆水也。學者皆以淮、坻之韻不切，云淮當爲濰。濰，齊地水名。下稱澠，亦是齊國水也。下澠是齊水，齊侯稱之。荀呉旣非齊人，不應逺舉濰水。古韻緩，作淮足得，無勞改也。坻，直疑切。徐，直夷切。詩云：“宛在水中曰坻。”坻，水中髙地。"
                },
                {
                    "paragraph": "寡君中此，爲諸侯師。”中之。齊侯舉矢曰：“有酒如澠，有肉如陵。",
                    "zhushu": "澠水出齊國臨淄縣，北入時水。陵，大阜也。中，丁仲切。下同。澠，音繩。時，如字；本或作溡，音同。"
                },
                {
                    "paragraph": "寡人中此，與君代興。”",
                    "zhushu": "代，更也。更，音庚。"
                },
                {
                    "paragraph": "亦中之。伯瑕謂穆子",
                    "zhushu": "伯瑕，士文伯。"
                },
                {
                    "paragraph": "曰：“子失辭。吾固師諸侯矣，壷何爲焉，其以中儁也？",
                    "zhushu": "言投壷中，不足爲儁異。"
                },
                {
                    "paragraph": "齊君弱吾君，歸弗來矣。”",
                    "zhushu": "欲與晉君代興，是弱之。齊君弱吾君，輕吾君以爲弱也。”"
                },
                {
                    "paragraph": "穆子曰：“吾軍帥彊禦，卒乗競勸，今猶古也，齊將何事？”",
                    "zhushu": "言晉德不衰於古，齊不事晉，將無所事。帥，所𩔖切。禦，魚吕切。卒，子忽切。乗，繩證切。"
                },
                {
                    "paragraph": "公孫傁趨進曰：“日旴君勤，可以出矣。”以齊侯出。",
                    "zhushu": "傁，齊大夫。傳言晉之衰。傁，素口切；徐，所流切。旰，古旦切。"
                },
                {
                    "paragraph": "○楚子謂成虎，若敖之餘也，遂殺之。",
                    "zhushu": "成虎，令尹子玉之孫，與𨷵氏同岀於若敖。宣四年鬬椒作亂。今楚子信譖而託討若敖之餘。"
                },
                {
                    "paragraph": "或𧮂成虎於楚子，成虎知之而不能行。書曰“楚殺其大夫成虎”，懷寵也。",
                    "zhushu": "解經所以書名。"
                },
                {
                    "paragraph": "○六月，葬鄭簡公。",
                    "zhushu": "傳終子産辭享，明旣葬則爲免喪。經書五月，誤。"
                },
                {
                    "paragraph": "○晉荀呉僞會齊師者，假道於鮮虞，遂入昔陽。",
                    "zhushu": "鮮虞，白狄别種，在中山新市縣。昔陽，肥國都，樂平沾縣東有昔陽城。種，章勇切。沾，音張廉切，韋昭音沾，字林，他兼切。"
                },
                {
                    "paragraph": "秋八月壬午，滅肥，以肥子緜臯歸。",
                    "zhushu": "肥，白狄也。緜臯，其君名。鉅鹿下曲陽縣西南有肥累城，爲下晉伐鮮虞起。臯，古刀切。累，劣彼切，又力輒切。"
                },
                {
                    "paragraph": "○周原伯絞虐，其輿臣使曹逃。",
                    "zhushu": "原伯絞，周大夫原公也。輿，衆也。曹，羣也。絞，古卯切。"
                },
                {
                    "paragraph": "冬十月壬申朔，原輿人逐絞而立公子跪㝷，",
                    "zhushu": "跪㝷，絞弟。跪，求委切，又音詭。"
                },
                {
                    "paragraph": "絞奔郊。",
                    "zhushu": "郊，周地。"
                },
                {
                    "paragraph": "○甘簡公無子，立其弟過。",
                    "zhushu": "甘簡公，周卿士。過，古禾切。下子過同。"
                },
                {
                    "paragraph": "過將去成、景之族，",
                    "zhushu": "成公、景公，皆過之先君。去，起吕切。"
                },
                {
                    "paragraph": "成、景之族賂劉獻公，",
                    "zhushu": "欲使殺過。劉獻公，亦周卿士，劉定公子。"
                },
                {
                    "paragraph": "丙申，殺甘悼公",
                    "zhushu": "悼公即過。"
                },
                {
                    "paragraph": "而立成公之孫鰌。",
                    "zhushu": "鰌，平公。鰌，音秋。"
                },
                {
                    "paragraph": "丁酉，殺獻太子之傅庾皮之子過，",
                    "zhushu": "過，劉獻公太子之傳。"
                },
                {
                    "paragraph": "殺瑕辛于市，及宫嬖綽、王孫没、劉州鳩、隂忌、老陽子。",
                    "zhushu": "六子，周大夫。及庾過，皆甘悼公之黨。傳言周衰，原、甘二族所以遂微。"
                },
                {
                    "paragraph": "○季平子立，而不禮於南蒯。",
                    "zhushu": "蒯，南遺之子，季氏費邑宰。蒯，苦怪切。費，音秘。"
                },
                {
                    "paragraph": "南蒯謂子仲：",
                    "zhushu": "子仲，公子憖。"
                },
                {
                    "paragraph": "“吾出季氏，而歸其室於公，",
                    "zhushu": "室，季氏家財。"
                },
                {
                    "paragraph": "子更其位，",
                    "zhushu": "更，代也。更，音庚。"
                },
                {
                    "paragraph": "我以費爲公臣。”子仲許之。南蒯語叔仲穆子，且告之故。",
                    "zhushu": "穆子，叔仲帶之子，叔仲小也。語以欲岀季氏，以不見禮故。語，魚據切。"
                },
                {
                    "paragraph": "季悼子之卒也，叔孫昭子以再命爲卿。",
                    "zhushu": "悼子，季武子之子，平子父也。傳言叔孫之見命，乃在平子爲卿之前。"
                },
                {
                    "paragraph": "及平子伐莒，克之，更受三命。",
                    "zhushu": "十年，平子伐莒，以功加三命。昭子不伐莒，亦以例加爲三命。"
                },
                {
                    "paragraph": "叔仲子欲構三家，",
                    "zhushu": "欲構，使相憎。"
                },
                {
                    "paragraph": "謂平子曰：“三命踰父兄，非禮也。”",
                    "zhushu": "言昭子受三命，自踰其先人。"
                },
                {
                    "paragraph": "平子曰：“然。”故使昭子。",
                    "zhushu": "使昭子自貶黜。"
                },
                {
                    "paragraph": "昭子曰：“叔孫氏有家禍，殺適立庶，故婼也及此。",
                    "zhushu": "禍在四年。適，丁歷切。"
                },
                {
                    "paragraph": "若因禍以斃之，則聞命矣。",
                    "zhushu": "言因亂討己，不敢辭。"
                },
                {
                    "paragraph": "若不廢君命，則固有著矣。”",
                    "zhushu": "著，位次。"
                },
                {
                    "paragraph": "昭子朝，而命吏曰：“婼將與季氏訟，書辭無頗。”",
                    "zhushu": "頗，偏也。頗，普何切。"
                },
                {
                    "paragraph": "季孫懼，而辭歸罪於叔仲子。故叔仲小、南蒯、公子憖謀季氏。憖告公，而遂從公如晉。",
                    "zhushu": "憖，子仲。"
                },
                {
                    "paragraph": "南蒯懼不克，以費叛如齊。子仲還，及衛，聞亂，逃介而先。",
                    "zhushu": "介，副使也。介，音介。使，所吏切。"
                },
                {
                    "paragraph": "及郊，聞費叛，遂奔齊。",
                    "zhushu": "言及郊，解經所以書出。"
                },
                {
                    "paragraph": "南蒯之將叛也，其郷人或知之。過之而歎，",
                    "zhushu": "郷人過蒯而歎。"
                },
                {
                    "paragraph": "且言曰：“恤恤乎，湫乎攸乎！",
                    "zhushu": "恤恤，憂患。湫，愁隘。攸，懸危之貌。湫，子小切。徐，在酒切，一音秋。攸，如字。徐，以帚切。隘，於賣切。懸，音𤣥，本又作縣。"
                },
                {
                    "paragraph": "深思而淺謀，邇身而逺志，家臣而君圖，",
                    "zhushu": "家臣而圖人君之事，故言思深而謀淺，身近而志遠。思，息嗣切。"
                },
                {
                    "paragraph": "有人矣哉！”",
                    "zhushu": "言今有此人，微以感之。"
                },
                {
                    "paragraph": "南蒯枚筮之，",
                    "zhushu": "不指其事，汎卜吉凶。汎，芳劒切。"
                },
                {
                    "paragraph": "遇坤䷁",
                    "zhushu": "坤下坤上，坤。"
                },
                {
                    "paragraph": "之比，䷓",
                    "zhushu": "坤下坎上，比。坤六五爻變。"
                },
                {
                    "paragraph": "曰：“黃裳元吉。”",
                    "zhushu": "坤六五爻辭。"
                },
                {
                    "paragraph": "以爲大吉也。示子服惠伯，曰：“即欲有事，何如？”惠伯曰：“吾甞學此矣。忠信之事則可，不然，必敗。外彊内温，忠也；",
                    "zhushu": "坎險故彊，坤順故温。彊而能温，所以爲忠。"
                },
                {
                    "paragraph": "和以率貞，信也。",
                    "zhushu": "水和而土安正，和正，信之本也。"
                },
                {
                    "paragraph": "故曰“黃裳元吉”。黃，中之色也；裳，下之飾也；元，善之長也。中不忠，不得其色；",
                    "zhushu": "言非黄。長，丁丈切。"
                },
                {
                    "paragraph": "下不共，不得其飾；",
                    "zhushu": "不爲裳。"
                },
                {
                    "paragraph": "事不善，不得其極。",
                    "zhushu": "失中德。"
                },
                {
                    "paragraph": "外内倡和爲忠，",
                    "zhushu": "不相違也。倡，昌亮切。和，戸卧切。"
                },
                {
                    "paragraph": "率事以信爲共，",
                    "zhushu": "率，猶行也。"
                },
                {
                    "paragraph": "供養三德爲善，",
                    "zhushu": "三德，謂正直、剛克、柔克也。供，九用切。養，餘亮切。"
                },
                {
                    "paragraph": "非此三者弗當。",
                    "zhushu": "非忠、信、善，不當此卦。當，如字，或丁浪切。"
                },
                {
                    "paragraph": "且夫易不可以占險，將何事也？且可飾乎？",
                    "zhushu": "夫易，猶此易，謂“黃裳元吉”之卦。問其何事，欲令從下之飾。夫，音扶。令，力呈切。"
                },
                {
                    "paragraph": "中美能黃，上美爲元，下美則裳，參成可筮。",
                    "zhushu": "參美盡備，吉可如筮。參，七南切，又音三。"
                },
                {
                    "paragraph": "猶有闕也，筮雖吉，未也。”",
                    "zhushu": "有闕，謂不參成。"
                },
                {
                    "paragraph": "將適費，飲郷人酒。",
                    "zhushu": "南蒯自其家還適費。飲，於鴆切。"
                },
                {
                    "paragraph": "郷人或歌之曰：“我有圃，生之𣏌乎！",
                    "zhushu": "言南蒯在費欲爲亂，如杞生於園圃，非冝也。𣏌，世所謂枸𣏌也。圃，布古切。𣏌，音起。拘，音苟。本又作“狗”。"
                },
                {
                    "paragraph": "從我者子乎，",
                    "zhushu": "子，男子之通稱。言從己可不失今之尊稱，尺證切。"
                },
                {
                    "paragraph": "去我者鄙乎，倍其鄰者恥乎！",
                    "zhushu": "鄰，猶親也。倍，音佩。"
                },
                {
                    "paragraph": "已乎已乎！非吾黨之士乎！”",
                    "zhushu": "已乎已乎，言自遂不改。"
                },
                {
                    "paragraph": "平子欲使昭子逐叔仲小。",
                    "zhushu": "欲以自解說。"
                },
                {
                    "paragraph": "小聞之，不敢朝。昭子命吏謂小待政於朝，曰：“吾不爲怨府。”",
                    "zhushu": "言不能爲季氏逐小，生怨禍之聚。爲明年叔弓圍費傳。爲，于僞切。"
                },
                {
                    "paragraph": "○楚子狩于州來，",
                    "zhushu": "狩，冬獵也。狩，本亦作“守”，手又切。"
                },
                {
                    "paragraph": "次于潁尾，",
                    "zhushu": "潁水之尾，在下蔡西。"
                },
                {
                    "paragraph": "使蕩侯、潘子、司馬督、嚻尹午、陵尹喜帥師圍徐以懼呉。",
                    "zhushu": "五子，楚大夫。徐，吴與國，故圍之以偪吴。潘，普于切。督，本亦作“裻”，音篤。嚻，五刀切。徐，許驕切。"
                },
                {
                    "paragraph": "楚子次于乾谿，",
                    "zhushu": "在譙國城父縣南。"
                },
                {
                    "paragraph": "以爲之援。雨雪，王皮冠，秦復陶，",
                    "zhushu": "秦所遺羽衣也。援，于眷切。雨，于付切。“王皮冠”，一本作“楚子皮冠”。復，音服，一音福。陶，徒刀切。遺，唯季切。"
                },
                {
                    "paragraph": "翠被，",
                    "zhushu": "以翠羽飾被。被，普義切。"
                },
                {
                    "paragraph": "豹爲，",
                    "zhushu": "以豹皮爲履舄，音昔。"
                },
                {
                    "paragraph": "執鞭以出，",
                    "zhushu": "執鞭以敎令。鞭，必緜切。或“革”旁“伯更”者，五孟切，非也。"
                },
                {
                    "paragraph": "僕析父從。",
                    "zhushu": "楚大夫。析，星歷切。從，才用切。"
                },
                {
                    "paragraph": "右尹子革夕，",
                    "zhushu": "子革，鄭丹。夕，莫見。莫，音暮。見，賢遍切。"
                },
                {
                    "paragraph": "王見之，去冠、被，舎鞭，",
                    "zhushu": "敬大臣。去，起吕切。舎，音捨。"
                },
                {
                    "paragraph": "與之語，曰：“昔我先王熊繹",
                    "zhushu": "楚始封君。繹，音亦。"
                },
                {
                    "paragraph": "與吕級、",
                    "zhushu": "齊大公之子丁公。級，音急，本亦作“伋”。"
                },
                {
                    "paragraph": "王孫牟、",
                    "zhushu": "衛康叔子康搶。"
                },
                {
                    "paragraph": "爕父、",
                    "zhushu": "晉唐叔之子。爕，素協切。父，音甫。"
                },
                {
                    "paragraph": "禽父",
                    "zhushu": "周公子伯禽。"
                },
                {
                    "paragraph": "並事康王，",
                    "zhushu": "康王，成王子。"
                },
                {
                    "paragraph": "四國皆有分，我獨無有。",
                    "zhushu": "四國，齊、晉、魯、衛。分，珎寳之器。分，扶問切。下同。"
                },
                {
                    "paragraph": "今吾使人於周，求鼎以爲分，王其與我乎？”對曰：“與君王哉！昔我先王熊繹辟在荆山，",
                    "zhushu": "在新城沶郷縣南。辟，匹亦切。沶，音市，又音示。"
                },
                {
                    "paragraph": "篳路藍縷以處草莽，跋涉山林以事天子，唯是桃弧、𣗥矢以共禦王事。",
                    "zhushu": "桃弧、𣗥矢，以禦不祥。言楚在山林，少所出有。篳，音必。藍，力甘切。縷，力主切。莽，武黨切。跋，蒲末切。共，音恭。禦，魚吕切。"
                },
                {
                    "paragraph": "齊，王舅也。",
                    "zhushu": "成王母，齊大公女。"
                },
                {
                    "paragraph": "晉及魯、衛，王母弟也。楚是以無分，而彼皆有。今周與四國服事君王，將唯命是從，豈其愛鼎？”王曰：“昔我皇祖伯父昆吾，舊許是宅。",
                    "zhushu": "陸終氏生六子，長日昆吾，少曰季連。季連，楚之祖，故謂昆吾爲伯父。昆吾甞居許地，故曰舊許是宅。長，丁丈切。少，詩照切。甞，一本作曽，才能切。"
                },
                {
                    "paragraph": "今鄭人貪頼其田，而不我與。我若求之，其與我乎？”對曰：“與君王哉！周不愛鼎，鄭敢愛田？”王曰：“昔諸侯逺我而畏晉，今我大城陳、蔡、不羹，賦皆千乗，子與有勞焉。諸侯其畏我乎？”對曰：“畏君王哉！是四國者，專足畏也，",
                    "zhushu": "四國，陳、蔡、二不羹。遠，干萬切。羹，音郎。乗，繩證切。與，音預。"
                },
                {
                    "paragraph": "又加之以楚，敢不畏君王哉！”工尹路請曰：“君王命剥圭以爲鏚柲，",
                    "zhushu": "鏚，斧也。柲，柄也。破圭玉以飾斧柄。剥，邦角切。鏚，音戚。柲，音秘。"
                },
                {
                    "paragraph": "敢請命。”",
                    "zhushu": "請制度之命。"
                },
                {
                    "paragraph": "王入視之。析父謂子革：“吾子，楚國之望也。今與王言如響，國其若之何？”",
                    "zhushu": "譏其順王心如響應聲。響，許丈切。應，應對之應。"
                },
                {
                    "paragraph": "子革曰：“摩厲以須，王出，吾刄將斬矣。”",
                    "zhushu": "以已喻𨦟刄，欲自摩厲以斬王之淫慝。慝，他得切。"
                },
                {
                    "paragraph": "王出，復語。左史𠋣相趨過，",
                    "zhushu": "倚相，楚史名。復，扶又切。倚，於綺切。徐，其綺切。相，息亮切。"
                },
                {
                    "paragraph": "王曰：“是良史也，子善視之。是能讀三墳、五典、八索、九丘”。",
                    "zhushu": "皆古書名。墳，扶云切。索，所白切，本又作“素”。"
                },
                {
                    "paragraph": "對曰：“臣甞問焉。昔穆王欲肆其心，",
                    "zhushu": "周穆王。肆，極也。"
                },
                {
                    "paragraph": "周行天下，將皆必有車轍焉、跡焉。祭公謀父作祈招之詩以止王心，",
                    "zhushu": "謀父，周卿士。祈父，周司馬，丗掌甲兵之職。招，其名。祭公方諫遊行，故指司馬官而言。此詩逸。行，如字，又下孟切。轍，直列切。祭，側界切。招，常遙切，又音昭。父，音甫。"
                },
                {
                    "paragraph": "王是以獲没於祗宫。",
                    "zhushu": "獲没，不見篡弒。祗，音支，又音祁。篡，初患切。弒，申志切。"
                },
                {
                    "paragraph": "臣問其詩而不知也。若問逺焉，其焉能知之？”王曰：“子能乎？”對曰：“能。其詩曰：“祈招之愔愔，式昭德音。",
                    "zhushu": "愔愔，安和貌。式，用也。昭，明也。焉能，於䖍切。愔，一心切。徐於林切。"
                },
                {
                    "paragraph": "思我王度，式如玉，式如金。",
                    "zhushu": "金玉，取其堅重。"
                },
                {
                    "paragraph": "形民之力，而無醉飽之心。”",
                    "zhushu": "言國之用民，當隨其力任，如金冶之器，隨器而制形。故言形民之力，去其醉飽過盈之心。冶，音也。去，起吕切。"
                },
                {
                    "paragraph": "王揖而入，饋不食，寢不寐，數日，",
                    "zhushu": "深感子革之言，饋，其位切。數，色主切。"
                },
                {
                    "paragraph": "不能自克，以及於難。",
                    "zhushu": "“克”，勝也。難，乃旦切。勝，升證切，又音升。"
                },
                {
                    "paragraph": "仲尼曰：“古也有志：“克己復禮，仁也。”信善哉！楚靈王若能如是，豈其辱於乾谿？”○",
                    "zhushu": ""
                },
                {
                    "paragraph": "晉伐鮮虞，因肥之役也。",
                    "zhushu": "肥役在此年。"
                }
            ]
        },
        {
            "name": "昭公四第二十三",
            "paragraphs": [
                {
                    "paragraph": "昭公四第二十三",
                    "zhushu": "",
                    "type": 1
                },
                {
                    "paragraph": "經十有三年，春，叔弓帥師圍費。",
                    "zhushu": "不書南蒯以費叛，不以告廟。費，音秘。"
                },
                {
                    "paragraph": "○夏，四月，楚公子比自晉歸于楚，弑其君䖍于乾谿。",
                    "zhushu": "比去晉而不送，書“歸”者，依陳、蔡以入，言陳、蔡猶列國也。比歸而靈王死，故書“弒其君”。靈王無道而弑稱臣，比非首謀而反書“弑”，比雖脅立，猶以罪加也。靈王死在五月，又不在乾谿，楚人生失靈王，故本其始禍以赴之。谿，苦𠔃切。"
                },
                {
                    "paragraph": "○楚公子棄疾殺公子比。",
                    "zhushu": "比雖爲君，而未列於諸侯，故不稱爵。殺不稱“人”，罪棄疾。"
                },
                {
                    "paragraph": "○秋，公會劉子、晉侯、齊侯、宋公、衛侯、鄭伯、曹伯、莒子、邾子、滕子、薛伯、𣏌伯、小邾子于平丘。",
                    "zhushu": "平丘，在陳留長垣縣西南。垣，音𡊮。"
                },
                {
                    "paragraph": "○八月，甲戍，同盟于平丘。",
                    "zhushu": "書“同”，齊服故。"
                },
                {
                    "paragraph": "○公不與盟。",
                    "zhushu": "魯不堪晉求，讒慝𢎞多，公不與盟，非國惡，故不諱。與，音預。慝，他得切。"
                },
                {
                    "paragraph": "○晉人執季孫意如以歸。○公至自會。",
                    "zhushu": "無傳。"
                },
                {
                    "paragraph": "○蔡侯廬歸于蔡。",
                    "zhushu": "廬，音盧，又力居切。"
                },
                {
                    "paragraph": "○陳侯吴歸于陳。",
                    "zhushu": "陳、蔡皆受封于楚，故稱爵。諸侯納之曰歸。"
                },
                {
                    "paragraph": "○冬，十月，葬蔡靈公。",
                    "zhushu": "蔡復而後以君禮葬之。"
                },
                {
                    "paragraph": "○公如晉，至河乃復。",
                    "zhushu": "晉人辭公。"
                },
                {
                    "paragraph": "○呉滅州來。",
                    "zhushu": "州來，楚邑。用大師焉。日滅。",
                    "type": 2
                },
                {
                    "paragraph": "傳十三年，春，叔弓圍費，弗克，敗焉。",
                    "zhushu": "爲費人所敗。不書，諱之。"
                },
                {
                    "paragraph": "平子怒，令見費人執之以爲囚俘。冶區夫曰：“非也。",
                    "zhushu": "區夫，魯大夫。俘，芳夫切。冶，音也。區，烏侯切，又丘于切。"
                },
                {
                    "paragraph": "若見費人，寒者衣之，飢者食之，爲之令主，而共其乏困，費來如歸，南氏亡矣。民將叛之，誰與居邑？若憚之以威，懼之以怒，民疾而叛，爲之聚也。若諸侯皆然，費人無歸，不親南氏，將焉入矣？”平子從之。費人叛南氏。",
                    "zhushu": "費叛南氏在明年。傳善區夫之謀，終言其效。衣，於旣切。食，音嗣。共，音恭。憚，待旦切。爲，于僞切。焉，於䖍切。效，户孝切。"
                },
                {
                    "paragraph": "○楚子之爲令尹也，殺大司馬薳掩而取其室。",
                    "zhushu": "在襄三十年。薳，于委切。掩，於檢切。"
                },
                {
                    "paragraph": "及即位，奪薳居田，",
                    "zhushu": "居，掩之族。言薳氏所以怨。"
                },
                {
                    "paragraph": "遷許而質許圍。",
                    "zhushu": "遷許在九年。圍，許大夫。質，音致。"
                },
                {
                    "paragraph": "蔡洧有寵於王，王之滅蔡也，其父死焉，",
                    "zhushu": "楚滅蔡在十一年，洧仕楚，其父在國，故死。洧，于軌切。"
                },
                {
                    "paragraph": "王使與於守而行。",
                    "zhushu": "使洧守國，王行至乾谿。與，音預。守，手又切。"
                },
                {
                    "paragraph": "申之會，越大夫戮焉。",
                    "zhushu": "申會在四年。"
                },
                {
                    "paragraph": "王奪𨷵韋龜中犫，",
                    "zhushu": "韋龜，令尹子文𤣥孫。中犫，邑名。犫，尺州切。"
                },
                {
                    "paragraph": "又奪成然邑，而使爲郊尹。",
                    "zhushu": "成然，韋龜子。郊尹，治郊竟大夫。竟，音境。"
                },
                {
                    "paragraph": "蔓成然故事蔡公。",
                    "zhushu": "蔡公，棄疾也。故，猶舊也。韋龜以棄疾有當璧之命，故使成然事之。蔓，音萬。"
                },
                {
                    "paragraph": "故薳氏之族及薳居、許圍、蔡洧、蔓成然，皆王所不禮也。因羣喪職之族，啓越大夫常壽過作亂，",
                    "zhushu": "常壽過，申會所戮者。喪，息浪切。過，古禾切。"
                },
                {
                    "paragraph": "圍固城，克息舟，城而居之。",
                    "zhushu": "息舟，楚邑，城之堅固者。"
                },
                {
                    "paragraph": "觀起之死也，其子從在蔡，事朝呉，",
                    "zhushu": "觀起死，在襄二十二年。朝呉，故蔡大夫聲子之子。從，如字。朝，如字。"
                },
                {
                    "paragraph": "曰：“今不封蔡，蔡不封矣。我請試之。”",
                    "zhushu": "觀從以父死怨楚，故欲弑作亂。"
                },
                {
                    "paragraph": "以蔡公之命召子于子晳，",
                    "zhushu": "二子，皆靈王弟。元年，子干奔晉，子晳奔鄭。晳，星歷切。"
                },
                {
                    "paragraph": "及郊，而告之情，",
                    "zhushu": "告以蔡公不知謀。"
                },
                {
                    "paragraph": "彊與之盟，入襲蔡。蔡公將食，見之而逃。",
                    "zhushu": "不知其故，驚起辟之。彊，其丈切。"
                },
                {
                    "paragraph": "觀從使子干食，坎，用牲，加書，而速行。",
                    "zhushu": "使子干居蔡公之牀，食蔡公之食，並僞與蔡公盟之徵驗以示衆。"
                },
                {
                    "paragraph": "已徇於蔡",
                    "zhushu": "己，觀從也。己，音紀。徇，似俊切。"
                },
                {
                    "paragraph": "曰：“蔡公召二子，將納之，與之盟而遣之矣，將師而從之。”",
                    "zhushu": "許。言蔡公將以師助二子。"
                },
                {
                    "paragraph": "蔡人聚，將執之。",
                    "zhushu": "執觀從。"
                },
                {
                    "paragraph": "辭曰：“失賊成軍，而殺余，何益？”乃釋之。",
                    "zhushu": "賊，謂子干、子晳也。言蔡公已成軍，殺己不解罪。"
                },
                {
                    "paragraph": "朝具曰：“二三子若能死亡，則如違之，以待所濟。",
                    "zhushu": "言若能爲靈王死亡，則可違蔡公之命，以待成敗如何。爲，干僞切。"
                },
                {
                    "paragraph": "若求安定，則如與之，以濟所欲。",
                    "zhushu": "言與蔡公則可得安定。"
                },
                {
                    "paragraph": "且違上，何適而可？”",
                    "zhushu": "言不可違上也。上，謂蔡公。"
                },
                {
                    "paragraph": "衆曰：“與之。”乃奉蔡公，召二子而盟于鄧，",
                    "zhushu": "潁川召陵縣西南有鄧城。二子，子干、子晳。"
                },
                {
                    "paragraph": "依陳、蔡人以國。",
                    "zhushu": "國陳、蔡而依之。"
                },
                {
                    "paragraph": "楚公子比、",
                    "zhushu": "子干。"
                },
                {
                    "paragraph": "公子黒肱、",
                    "zhushu": "子晳。肱，古弘切。"
                },
                {
                    "paragraph": "公子棄疾、",
                    "zhushu": "蔡公。"
                },
                {
                    "paragraph": "蔓成然、蔡朝呉帥陳、蔡、不羹、許、葉之師，因四族之徒，",
                    "zhushu": "四族，薳氏、許圍、蔡洧、蔓成然。羹，音郎。葉，始渉切。"
                },
                {
                    "paragraph": "以入楚。及郊，陳、蔡欲爲名，故請爲武軍。",
                    "zhushu": "欲築壘壁以示後人，爲復讎之名。壘，力軌切。壁，本亦作“辟”，音壁。"
                },
                {
                    "paragraph": "蔡公知之，曰：“欲速，且役病矣，請藩而已。”乃藩爲軍。",
                    "zhushu": "藩，籬也。藩，方元切。籬，本亦作“離”，力知切。"
                },
                {
                    "paragraph": "蔡公使須務牟與史猈先入，因正僕人殺大子禄及公子罷敵。",
                    "zhushu": "須務牟、史猈，楚大夫，蔡公之黨也。正僕，大子之近官。牟，亡侯切。猈，皮皆切。徐，扶蟹切，又扶移切，或扶瞻切。本或作“𥴖”，音同。罷，音皮，徐，甫綺切，又蒲買切。"
                },
                {
                    "paragraph": "公子比爲王，公子黒肱爲令尹，次于魚陂。",
                    "zhushu": "竟陵縣城西北有甘魚陂。陂，彼冝切。"
                },
                {
                    "paragraph": "公子棄疾爲司馬，先除王宫，使觀從從師于乾谿，而遂告之。",
                    "zhushu": "從乾谿之師，告使叛靈王。"
                },
                {
                    "paragraph": "且曰：“先歸復所，後者劓。”",
                    "zhushu": "劓，截鼻。劓，魚器切。"
                },
                {
                    "paragraph": "師及訾梁而潰。",
                    "zhushu": "靈王還至訾梁而衆散。訾，子斯切。潰，戸内切。"
                },
                {
                    "paragraph": "王聞羣公子之死也，自投于車，曰：“人之愛其子也，亦如余乎？”侍者曰：“甚焉。小人老而無子，知擠于溝壑矣。”",
                    "zhushu": "擠，隊也。擠，子細切；說文云：排也。又子禮切。壑，許各切。隊，直類切。"
                },
                {
                    "paragraph": "王曰：“余殺人子多矣，能無及此乎？”右尹子革曰：“請待于郊，以聽國人。”",
                    "zhushu": "聽國人之所與。"
                },
                {
                    "paragraph": "王曰：“衆怒不可犯也。”曰：“若入於大都，而乞師於諸侯。”王曰：“皆叛矣。”曰：“若亡於諸侯，以聽大國之圖君也。”王曰：“大福不再，祗取辱焉。”然丹乃歸于楚。",
                    "zhushu": "然丹，子革。棄王而歸楚。祗，音支。"
                },
                {
                    "paragraph": "王㳂夏，將欲入鄢。",
                    "zhushu": "夏，漢别名。順流爲㳂，順漢水南至鄢。㳂，以全切。夏，戸雅切。鄢，徐：於建切，又於晚切。入，本又作“至”。"
                },
                {
                    "paragraph": "芋尹無宇之子申亥曰：“吾父再奸王命，",
                    "zhushu": "謂斷王旌，執人於章華宮。芋，于付切，徐又音羽。奸，音于。斷，丁管切。"
                },
                {
                    "paragraph": "王弗誅，惠孰大焉？君不可忍，惠不可棄，吾其從王。”乃求王，遇諸𣗥闈以歸。",
                    "zhushu": "𣗥，里名。闈，門也。闈，音韋。孔晁云：𣗥，楚邑。闈，巷門。"
                },
                {
                    "paragraph": "夏五月癸亥，王縊于芋尹申亥氏。",
                    "zhushu": "癸亥，五月二十六日。皆在乙卯、丙辰後。傳終言之，經書四月，誤。縊，一䜴切。"
                },
                {
                    "paragraph": "申亥以其二女殉而葬之。",
                    "zhushu": ""
                },
                {
                    "paragraph": "觀從謂子干曰：“不殺棄疾，雖得國，猶受禍也。”子干曰：“余不忍也。”子玉曰：“人將忍子，",
                    "zhushu": "子，王觀從。殉，似俊切。“謂子干曰”，本或作“謂子干”。"
                },
                {
                    "paragraph": "吾不忍俟也。”乃行。國毎夜駭曰：“王入矣。”",
                    "zhushu": "相恐以靈王也。駭，户楷切。恐，丘勇切。"
                },
                {
                    "paragraph": "乙卯夜，棄疾使周走而呼曰：“王至矣！”",
                    "zhushu": "周，徧也。乙卯，十八日。呼，好故切。徧，音遍。"
                },
                {
                    "paragraph": "國人大驚。使蔓成然走告子干、子晳曰：“王至矣！國人殺君司馬，將來矣。",
                    "zhushu": "司馬，謂棄疾也。言司馬見殺，以恐子干。"
                },
                {
                    "paragraph": "君若早自圖也，可以無辱。衆怒如水火焉，不可爲謀。”又有呼而走至者，曰：“衆至矣！”二子皆自殺。",
                    "zhushu": "不書弒，君位未定也。弑，申志切。"
                },
                {
                    "paragraph": "丙辰，棄疾即位，名曰熊居。葬子干干訾，實訾敖。",
                    "zhushu": "不成君，無號謚者，楚皆謂之敖。熊，音雄。"
                },
                {
                    "paragraph": "殺囚，衣之王服而流諸漢，乃取而葬之，以靖國人。使子旗爲令尹。",
                    "zhushu": "子旗，蔓成然。衣，於旣切。旗，音其。"
                },
                {
                    "paragraph": "○楚師還自徐，",
                    "zhushu": "前年圍徐之師。"
                },
                {
                    "paragraph": "具人敗諸豫章，獲其五師。",
                    "zhushu": "定二年，楚人伐呉，師于豫章。具人見舟于豫章，而潜師于巢，以軍楚師於豫章。又柏舉之役，呉人舎舟于淮汭，而自豫章與楚夾漢。此皆當在江北淮水南，蓋後徙在江南豫章。帥，所類切。謂蕩侯、潘子、司馬裻、嚻尹午、陵尹喜五人。見，賢遍切。汭，如銳切。"
                },
                {
                    "paragraph": "○平王封陳、蔡，復遷邑，",
                    "zhushu": "復九年所遷邑。"
                },
                {
                    "paragraph": "致羣賂，",
                    "zhushu": "始舉事時所貨賂。賂，音路。"
                },
                {
                    "paragraph": "施舎、寛民，宥罪、舉職。",
                    "zhushu": "舉職，脩廢宫。宥，音又。"
                },
                {
                    "paragraph": "召觀從，王曰：“唯爾所欲。”",
                    "zhushu": "觀從敎子干殺棄疾，棄疾今召用之，明在君爲君之義。爲，于僞切。"
                },
                {
                    "paragraph": "對曰：“臣之先，佐開卜。”乃使爲卜尹。",
                    "zhushu": "佐卜人開龜兆。"
                },
                {
                    "paragraph": "使枝如子躬聘于鄭，且致犫、櫟之田。",
                    "zhushu": "犫、櫟，本鄭邑，楚中取之。平王新立，故還以賂鄭。櫟，力狄切。"
                },
                {
                    "paragraph": "事畢，弗致。",
                    "zhushu": "知鄭自說服，不復須賂故。說，音恱。復，扶又切。下“復使”同。"
                },
                {
                    "paragraph": "鄭人請曰：“聞諸道路，將命寡君以犫、櫟，敢請命。”對曰：“臣未聞命。”旣復，王問犫、櫟，降服而對",
                    "zhushu": "降服，如今解冠也。謝違命。"
                },
                {
                    "paragraph": "曰：“臣過失命，未之致也。”王執其手曰：“子母勤，姑歸，不榖有事，其告子也。”",
                    "zhushu": "王善其有權，有事將復使之。毋，音無。"
                },
                {
                    "paragraph": "他年，芋尹申亥以王柩告，乃改葬之。",
                    "zhushu": ""
                },
                {
                    "paragraph": "𥘉，靈王卜，曰：“余尚得天下。”",
                    "zhushu": "尚，庶幾。柩，其乆切。"
                },
                {
                    "paragraph": "不吉，投龜，詬天而呼曰：“是區區者而不余𢌿，",
                    "zhushu": "區區，小天下。詬，本又作“訽”，呼豆切。徐，許后切。呼，火故切。卑，必利切。徐，甫至切，與也。"
                },
                {
                    "paragraph": "余必自取之。”民患王之無厭也，故從亂如歸。",
                    "zhushu": ""
                },
                {
                    "paragraph": "𥘉，共王無冢適，",
                    "zhushu": "冢，大也。厭，於鹽切。共，音恭。適，丁歷切。下“無適”同。"
                },
                {
                    "paragraph": "有寵子五人，無適立焉。乃大有事于羣望，",
                    "zhushu": "羣望，星辰山川。"
                },
                {
                    "paragraph": "而祈曰：“請神擇於五人者，使主杜稷。”乃徧以璧見於羣望，曰：“當璧而拜者，神所立也，誰敢違之？”旣乃與巴姫密埋璧於大室之庭，",
                    "zhushu": "巴姬，共王妾。大室，祖廟。徧，音遍。見，賢遍切。下注“微見”同。巴，必加切。埋，亡皆切。大，音㤗。"
                },
                {
                    "paragraph": "使五人齊，而長入拜。",
                    "zhushu": "從長幼以次拜。齊，側皆切，本又作“齋”。長，丁丈切。"
                },
                {
                    "paragraph": "康王跨之，",
                    "zhushu": "過其上也。跨，苦化切。"
                },
                {
                    "paragraph": "靈王肘加焉，子干、子晳皆逺之。平王弱，抱而入，再拜，皆厭紐。",
                    "zhushu": "微見璧細以爲審識。肘，中九切。逺，于萬切。厭，於甲切；徐，於輒切。紐，女九切。識，申志切，又如字。"
                },
                {
                    "paragraph": "𨷵韋龜屬成然焉，",
                    "zhushu": "知其將立，故託其子。屬，音燭。"
                },
                {
                    "paragraph": "且曰：“棄禮違命，楚其危哉！”",
                    "zhushu": "棄立長之禮，違當璧之命，終致靈王之亂。"
                },
                {
                    "paragraph": "子干歸，韓宣子問於叔向曰：“子干其濟乎？”對曰：“難。”宣子曰：“同惡相求，如市賈焉，何難？”",
                    "zhushu": "宣子謂棄疾親恃子干，共同好惡，故言如市賈同利以相求。賈，音古。好，如字，又呼報切。惡，烏路切。下皆倣此。"
                },
                {
                    "paragraph": "對曰：“無與同好，誰與同惡？",
                    "zhushu": "言棄疾本不與子干同好，則亦不得同惡。"
                },
                {
                    "paragraph": "取國有五難：有寵而無人，一也；",
                    "zhushu": "寵須賢人而固。"
                },
                {
                    "paragraph": "有人而無主，二也；",
                    "zhushu": "雖有賢人，當須内主爲應。應，應對之應。"
                },
                {
                    "paragraph": "有主而無謀，三也；",
                    "zhushu": "謀，䇿謀也。"
                },
                {
                    "paragraph": "有謀而無民，四也；",
                    "zhushu": "民，衆。"
                },
                {
                    "paragraph": "有民而無德，五也。",
                    "zhushu": "四者旣備，當以德成。"
                },
                {
                    "paragraph": "子干在晉十三年矣，晉、楚之從，不聞達者，可謂無人；",
                    "zhushu": "晉、楚之士從子干游，皆非達人。"
                },
                {
                    "paragraph": "族盡親叛，可謂無主；",
                    "zhushu": "無親族在楚。"
                },
                {
                    "paragraph": "無釁而動，可謂無謀；",
                    "zhushu": "召子干時，楚未有大釁。釁，許靳切。"
                },
                {
                    "paragraph": "爲羇終丗，可謂無民；",
                    "zhushu": "終身羇客在晉，是無民。"
                },
                {
                    "paragraph": "亡無愛徴，可謂無德。",
                    "zhushu": "楚人無爱念之者。"
                },
                {
                    "paragraph": "王虐而不忌，",
                    "zhushu": "靈王暴虐，無所畏忘，將自亡。"
                },
                {
                    "paragraph": "楚君子干渉五難以弑舊君，誰能濟之？",
                    "zhushu": "言楚借君子干以弑靈王，終無能成。"
                },
                {
                    "paragraph": "有楚國者，其棄疾乎！君陳、蔡，城外屬焉。",
                    "zhushu": "城，方城也。時穿封戌旣死，棄疾并領陳事。"
                },
                {
                    "paragraph": "苛慝不作，盗賊伏隱，私欲不違，",
                    "zhushu": "不以私欲違民事。苛，音何。本或作“荷”，音同。慝，他得切。"
                },
                {
                    "paragraph": "民無怨心。先神命之，",
                    "zhushu": "先神，謂羣望。"
                },
                {
                    "paragraph": "國民信之，𦍋姓有亂，必季實立，楚之常也。獲神，一也；",
                    "zhushu": "當璧拜芈，彌爾切。"
                },
                {
                    "paragraph": "有民，二也；",
                    "zhushu": "民信之。"
                },
                {
                    "paragraph": "令德，三也；",
                    "zhushu": "無苛慝。"
                },
                {
                    "paragraph": "寵貴，四也；",
                    "zhushu": "貴妃子。"
                },
                {
                    "paragraph": "居常，五也。",
                    "zhushu": "棄疾季。"
                },
                {
                    "paragraph": "有五利以去五難，誰能害之？子干之官，則右尹也；數其貴寵，則庶子也；以神所命，則又逺之。其貴亡矣，",
                    "zhushu": "位不尊。去，起吕切。數，所主切。逺，于萬切。亡，音無，又如字。"
                },
                {
                    "paragraph": "其寵棄矣，",
                    "zhushu": "父旣没故。"
                },
                {
                    "paragraph": "民無懷焉，",
                    "zhushu": "非令德。"
                },
                {
                    "paragraph": "國無與焉，",
                    "zhushu": "無内主。"
                },
                {
                    "paragraph": "將何以立？”宣子曰：“齊桓、晉文，不亦是乎？”",
                    "zhushu": "皆庶賤。"
                },
                {
                    "paragraph": "對曰：“齊桓，衛姫之子也，有寵於僖。",
                    "zhushu": "衛姬，齊僖公妾。"
                },
                {
                    "paragraph": "有鮑叔牙、賔須無、隰朋以爲輔佐，有莒、衛以爲外主，",
                    "zhushu": "齊桓出奔莒、衛，有舅氏之助。"
                },
                {
                    "paragraph": "有國、髙以爲内主。",
                    "zhushu": "國氏、髙氏，齊上卿。"
                },
                {
                    "paragraph": "從善如流，",
                    "zhushu": "言其疾也。"
                },
                {
                    "paragraph": "下善齊肅，",
                    "zhushu": "齊，嚴也。肅，敬也。下，遐嫁切。齊，側皆切。"
                },
                {
                    "paragraph": "不藏賄，",
                    "zhushu": "清也。賄，呼罪切。"
                },
                {
                    "paragraph": "不從欲，",
                    "zhushu": "儉也。從，子用切。"
                },
                {
                    "paragraph": "施舎不倦，",
                    "zhushu": "施舎，猶言布恩德。"
                },
                {
                    "paragraph": "求善不厭，是以有國，不亦冝乎？我先君文公，狐季姬之子也，有寵於獻。好學而不貳，",
                    "zhushu": "言篤志厭。於豔切。好，呼報切。"
                },
                {
                    "paragraph": "生十七年，有士五人，",
                    "zhushu": "狐偃、趙衰、顚頡、魏武子、司空季子。五士從出。衰，初危切。頡，戸結切。從，才用切。"
                },
                {
                    "paragraph": "有先大夫子餘、子犯以爲腹心，",
                    "zhushu": "子餘，趙衰。子犯，狐偃。"
                },
                {
                    "paragraph": "有魏犫、賈佗以爲股肱，",
                    "zhushu": "魏犫，魏武子也。稱五人而說四士，賈佗又不在本數，蓋叔向所賢。佗，徒河切。"
                },
                {
                    "paragraph": "有齊、宋、秦、楚以爲外主，",
                    "zhushu": "齊妻以女，宋贈以馬，楚王享之，秦伯納之。妻，七計切。"
                },
                {
                    "paragraph": "有欒、卻、狐、先以爲内主。",
                    "zhushu": "謂欒枝、郤縠、狐突、先軫也。欒，魯官切。郤，去逆切。縠，戸木切。"
                },
                {
                    "paragraph": "亡十九年，守志彌篤。惠、懷棄民，",
                    "zhushu": "惠公、懷公，不恤民也。"
                },
                {
                    "paragraph": "民從而與之。獻無異親，民無異望，",
                    "zhushu": "獻公之子九人，唯文公在，"
                },
                {
                    "paragraph": "天方相晉，將何以代文？此二君者，異於子于。共有寵子，國有奥主，",
                    "zhushu": "謂棄疾也。相，息亮切。共，音㳟。奥，烏報切。"
                },
                {
                    "paragraph": "無施於民，無援於外，去晉而不送，歸楚而不逆，何以兾國？”",
                    "zhushu": "傳言子千所以蒙弑君之名，棄疾所以得國。施，式豉切。"
                },
                {
                    "paragraph": "○晉成虒祁，",
                    "zhushu": "在八年。虒，音斯。"
                },
                {
                    "paragraph": "諸侯朝而歸者，皆有貳心。",
                    "zhushu": "賤其奢也。"
                },
                {
                    "paragraph": "爲取郠故，",
                    "zhushu": "取郠，在十年。爲，于僞切。郠，工杏切。"
                },
                {
                    "paragraph": "晉將以諸侯來討。叔向曰：“諸侯不可以不示威。”",
                    "zhushu": "知晉德薄，欲以威服之。"
                },
                {
                    "paragraph": "乃並徵會，告于呉。秋，晉侯會呉子于良，",
                    "zhushu": "下邳有良城縣。邳，皮悲切。"
                },
                {
                    "paragraph": "水道不可，呉人辭，乃還。",
                    "zhushu": "辭不會。"
                },
                {
                    "paragraph": "七月丙寅，治兵于邾南，甲車四千乗，",
                    "zhushu": "三十萬人。乗，繩證切。下及注同。"
                },
                {
                    "paragraph": "羊舌鮒攝司馬，",
                    "zhushu": "鮒，叔向弟也。攝，兼官。鮒，音附。"
                },
                {
                    "paragraph": "遂合諸侯于平丘。子産、子大叔相鄭伯以會。子産以幄幕九張行，",
                    "zhushu": "幄幕，軍旅之帳。幄，於角切。幕，音莫。四合象宫室曰幄，在上曰幕。"
                },
                {
                    "paragraph": "子大叔以四十，旣而悔之，毎舎損焉。及會，亦如之。",
                    "zhushu": "亦九張也。傳言子産之適冝，大叔之從善。"
                },
                {
                    "paragraph": "次于衛地，叔鮒求貨於衛，淫芻蕘者。",
                    "zhushu": "欲使衛患之而致貨。芻，初俱切。說文云：刈草也。蕘，如遥切。飼牲日芻。草薪曰蕘。"
                },
                {
                    "paragraph": "衛人使屠伯饋叔向羹與一篋錦，",
                    "zhushu": "屠伯，衛大夫。屠，音徒。饋，其位切。篋，苦協切。"
                },
                {
                    "paragraph": "曰：“諸侯事晉，未敢𢹂貳，況衛在君之宇下，",
                    "zhushu": "屋字之下，喻近也。"
                },
                {
                    "paragraph": "而敢有異志？芻蕘者異於他日，敢請之。”",
                    "zhushu": "請止之。"
                },
                {
                    "paragraph": "叔向受羹反錦，",
                    "zhushu": "受羹，示不逆其意，且非貨。"
                },
                {
                    "paragraph": "曰：“晉有羊舌鮒者，瀆貨無厭，",
                    "zhushu": "瀆，數也。瀆，徒木切。厭，於鹽切。數，音朔。"
                },
                {
                    "paragraph": "亦將及矣。",
                    "zhushu": "將及禍。"
                },
                {
                    "paragraph": "爲此役也，",
                    "zhushu": "役，事也。爲，如字，或于僞切。"
                },
                {
                    "paragraph": "子若以君命賜之，其已容。”從之，未退而禁之。",
                    "zhushu": "禁芻蕘者。"
                },
                {
                    "paragraph": "晉人將㝷盟，齊人不可。",
                    "zhushu": "有貳心故。"
                },
                {
                    "paragraph": "晉侯使叔向告劉獻公",
                    "zhushu": "獻公，王卿士劉子。"
                },
                {
                    "paragraph": "曰：“抑齊人不盟，若之何？”對曰：“盟以厎信，",
                    "zhushu": "厎，致也。厎，音旨。"
                },
                {
                    "paragraph": "君苟有信，諸侯不貳，何患焉？告之以文辭，董之以武師，雖齊不許，君庸多矣。",
                    "zhushu": "董，督也。庸，功也。討之有辭，故功多也。"
                },
                {
                    "paragraph": "天子之老，請帥王賦，“元戎十乗，以先啓行”，",
                    "zhushu": "天子大夫稱老。元戎，戎車在前者。啓，開也。行，道也。"
                },
                {
                    "paragraph": "遲速唯君。”",
                    "zhushu": "欲佐晉討齊。"
                },
                {
                    "paragraph": "叔向告于齊曰：“諸侯求盟，已在此矣。今君弗利，寡君以爲請。”對曰：“諸侯討貳，則有㝷盟。若皆用命，何盟之㝷？”",
                    "zhushu": "託用命以拒晉。"
                },
                {
                    "paragraph": "叔向日：“國家之敗，有事而無業，事則不經；",
                    "zhushu": "業，貢賦之業。"
                },
                {
                    "paragraph": "有業而無禮，經則不序；",
                    "zhushu": "須禮而有次字。"
                },
                {
                    "paragraph": "有禮而無威，序則不共；",
                    "zhushu": "禮須威嚴而後共。"
                },
                {
                    "paragraph": "有威而不昭，共則不明。",
                    "zhushu": "威須昭告神明，而後信義著。"
                },
                {
                    "paragraph": "不明棄共，百事不終，所由傾覆也。",
                    "zhushu": "信義不明則棄威，不威棄禮，無禮無經，無經無業，故百事不成。覆，芳服切。"
                },
                {
                    "paragraph": "是故明王之制，使諸侯歳聘以志業，",
                    "zhushu": "志，識也。歳聘以脩其職業。"
                },
                {
                    "paragraph": "間朝以講禮，",
                    "zhushu": "三年而十朝，正班爵之義，率長幼之序。間，間廁之間。長，丁丈切。"
                },
                {
                    "paragraph": "再朝而會以示威，",
                    "zhushu": "六年而一會，以訓上下之則，制財用之節。"
                },
                {
                    "paragraph": "再會而盟以顯昭明。",
                    "zhushu": "十二年而一盟，所以昭信義也。凡八聘四朝再會，王一巡守，盟于方嶽之下。守，手又切。嶽，音岳。"
                },
                {
                    "paragraph": "志業於好，",
                    "zhushu": "聘也。好，呼報切。"
                },
                {
                    "paragraph": "講禮於等，",
                    "zhushu": "朝也。"
                },
                {
                    "paragraph": "示威於衆，",
                    "zhushu": "會也。"
                },
                {
                    "paragraph": "昭明於神，",
                    "zhushu": "盟也。"
                },
                {
                    "paragraph": "自古以來，未之或失也。存亡之道，𢘆由是興。晉禮主盟，",
                    "zhushu": "依先王先公舊禮，主諸侯盟。"
                },
                {
                    "paragraph": "懼有不治，奉承齊犧，",
                    "zhushu": "齊盟之犧牲。治，直吏切，舊如字。犧，許宜切。"
                },
                {
                    "paragraph": "而布諸君，求終事也。",
                    "zhushu": "終，竟也。"
                },
                {
                    "paragraph": "君曰：“余必廢之，何齊之有？”唯君圖之，寡君聞命矣。”齊人懼，對曰：“小國言之，大國制之，敢不聽從？旣聞命矣，敬共以往，遲速唯君。”叔向曰：“諸侯有間矣，",
                    "zhushu": "間，𨻶也。"
                },
                {
                    "paragraph": "不可以不示衆。”八月辛未，治兵，",
                    "zhushu": "習戰。"
                },
                {
                    "paragraph": "建而不旆。",
                    "zhushu": "建立旌旗，不曳其旆。旆，游也。旆，歩貝切。"
                },
                {
                    "paragraph": "壬申，復旆之。諸侯畏之。",
                    "zhushu": "軍將戰則旆，故曳旆以恐之。復，扶又切。恐，丘勇切。"
                },
                {
                    "paragraph": "邾人、莒人愬干晉曰：“魯朝夕伐我，幾亡矣。",
                    "zhushu": "自昭公即位，邾、魯同好，又不朝夕伐莒，無故怨愬，晉人信之，所謂讒慝𢎞多。愬，音素。朝夕，如字。幾，音祈。"
                },
                {
                    "paragraph": "我之不共，魯故之以。”",
                    "zhushu": "不共晉貢，以魯故也。共，音恭，下同。"
                },
                {
                    "paragraph": "晉侯不見公，使叔向來辭曰：“諸侯將以甲戍盟，寡君知不得事君矣，請君無勤。”",
                    "zhushu": "託謙辭以絶魯。"
                },
                {
                    "paragraph": "子服惠伯對曰：“君信蠻夷之訴，",
                    "zhushu": "蠻夷，謂邾、莒。"
                },
                {
                    "paragraph": "以絶兄弟之國，棄周公之後，亦唯君。寡君聞命矣。”叔向曰：“寡君有甲車四千乗在，雖以無道行之，必可畏也。況其率道，其何敵之有？牛雖瘠，僨於豚上，其畏不死？",
                    "zhushu": "僨，仆也。瘠，在亦切。僨，方問切。仆，音付，又蒲北切。"
                },
                {
                    "paragraph": "南蒯、子仲之憂，其庸可棄乎？",
                    "zhushu": "棄，猶忘也。"
                },
                {
                    "paragraph": "若奉晉之衆，用諸侯之師，因邾、莒、𣏌、鄫之怒，",
                    "zhushu": "四國近魯，數以小事相忿，鄫已滅，其民猶存，故并以恐魯。鄫，才陵切。近，附近之近。數，音朔。"
                },
                {
                    "paragraph": "以討魯罪，間其二憂，",
                    "zhushu": "因南蒯、子仲二憂爲間隙。"
                },
                {
                    "paragraph": "何求而弗克？”魯人懼，聽命。",
                    "zhushu": "不敢與盟。與，音預，下“不與”同。"
                },
                {
                    "paragraph": "甲戍，同盟于平丘，齊服也。",
                    "zhushu": "經所以稱同。"
                },
                {
                    "paragraph": "令諸侯日中造于除。",
                    "zhushu": "除地爲壇，盟會處。造，七報切。壇，本或作“墠”，音善。處，昌慮切。"
                },
                {
                    "paragraph": "癸酉，退朝。",
                    "zhushu": "先盟。朝晉。先，悉薦切。"
                },
                {
                    "paragraph": "子産命外僕速張於除，",
                    "zhushu": "張幄幕。"
                },
                {
                    "paragraph": "子大叔止之，使待明日。及夕，子産聞其未張也，使速往，乃無所張矣。",
                    "zhushu": "地已滿也。傳言子産毎事敏於大叔。"
                },
                {
                    "paragraph": "及盟，子産爭承，",
                    "zhushu": "承，貢賦之次。"
                },
                {
                    "paragraph": "曰：“昔天子班貢，䡖重以列，",
                    "zhushu": "列，位也。"
                },
                {
                    "paragraph": "列尊貢重，周之制也。",
                    "zhushu": "公侯地廣，故所貢者多。"
                },
                {
                    "paragraph": "卑而貢重者，甸服也。",
                    "zhushu": "甸服，謂天子畿内共職貢者。"
                },
                {
                    "paragraph": "鄭伯，男也，而使從公侯之貢，",
                    "zhushu": "言鄭國在甸服外，爵列伯、子、男，不應岀公侯之貢。"
                },
                {
                    "paragraph": "懼弗給也，敢以爲請。諸侯靖兵，好以爲事，",
                    "zhushu": "靖，息也。好，呼報切。"
                },
                {
                    "paragraph": "行理之命，",
                    "zhushu": "行理，使人通聘問者。使，所吏切。"
                },
                {
                    "paragraph": "無月不至，貢之無藝，",
                    "zhushu": "藝，法制。"
                },
                {
                    "paragraph": "小國有闕，所以得罪也。諸侯脩盟，存小國也。貢獻無極，亡可待也。存亡之制，將在今矣。”自日中以爭，至于昏，晉人許之。旣盟，子大叔咎之日：“諸侯若討，其可瀆乎？”",
                    "zhushu": "瀆，易也。各其九切。易，以䜴切。"
                },
                {
                    "paragraph": "子産曰：“晉政多門，",
                    "zhushu": "政不出一家。"
                },
                {
                    "paragraph": "貳偷之不暇，何暇討？",
                    "zhushu": "貳，不壹。偷，苟且。"
                },
                {
                    "paragraph": "國不競亦陵，何國之爲？”",
                    "zhushu": "不競爭，則爲人所侵陵，不成爲國。爭，爭𨷵之爭。下爭競同。"
                },
                {
                    "paragraph": "公不與盟。",
                    "zhushu": "信邾、莒之訴，欲討魯故。"
                },
                {
                    "paragraph": "晉人執季孫意如，以幕蒙之，",
                    "zhushu": "蒙，裹也。裹，音果。"
                },
                {
                    "paragraph": "使狄人守之。司鐸射",
                    "zhushu": "魯大夫。鐸，待洛切。射，食亦切，又食夜切。"
                },
                {
                    "paragraph": "懷錦，奉壷飲冰，以蒲伏焉。守者御之，乃與之錦而入。",
                    "zhushu": "蒲伏𥨸往飲季孫水。箭筩蓋，可以取飲。奉，芳勇切。蒲，本又作匍，同歩都切，又音扶，本亦作扶。伏，本又作匐，同蒲北切，又音服。守，手又切，又如字。御，魚吕切。飲，於鴆切。筩，音童，又音勇。"
                },
                {
                    "paragraph": "晉人以平子歸，子服湫從。",
                    "zhushu": "湫，子服惠伯，從至晉。湫，子小切；徐音椒，又子烏切。案：子服湫又作子服椒，云一人耳。從，才用切。"
                },
                {
                    "paragraph": "子産歸，未至，聞子皮卒，哭，且曰：“吾已！",
                    "zhushu": "已，猶㳏竟。"
                },
                {
                    "paragraph": "無爲爲善矣，唯夫子知我。”",
                    "zhushu": "言子皮知己之善。"
                },
                {
                    "paragraph": "仲尼謂：“子産於是行也，足以爲國基矣。詩曰：“樂旨君子，邦家之基。”",
                    "zhushu": "詩小雅。言樂與君子爲治，乃國家之基本。治，直吏切。"
                },
                {
                    "paragraph": "子産，君子之求樂者也。”且曰：“合諸侯，藝貢事，禮也。”",
                    "zhushu": "嫌爭競不順，故以禮明之。"
                },
                {
                    "paragraph": "○鮮虞人聞晉師之悉起也，",
                    "zhushu": "五年傳：“日遺守四千。”今甲車四千乗，故爲悉起。"
                },
                {
                    "paragraph": "而不警邊，且不脩備。",
                    "zhushu": "言夷狄無謀。警，音景。"
                },
                {
                    "paragraph": "晉荀呉自著雍以上軍侵鮮虞，及中人，驅衝競，",
                    "zhushu": "中山望都縣西北有中人城。驅衝車與狄爭逐。"
                },
                {
                    "paragraph": "大獲而歸。",
                    "zhushu": "爲十五年晉伐鮮虞起。"
                },
                {
                    "paragraph": "○楚之滅蔡也，靈王遷許、胡、沈、道、房、申於荆焉。平王即位，旣封陳、蔡，而皆復之，禮也。",
                    "zhushu": "滅蔡在十一年。許、胡、沈，小國也。道、房、申，皆故諸侯，楚滅以爲邑。荆，荆山也。傳言平王得安民之禮。汝南有呉防縣，即防國。"
                },
                {
                    "paragraph": "隱大子之子廬歸于蔡，禮也。",
                    "zhushu": "隱大子，大子有也。廬，蔡平侯。"
                },
                {
                    "paragraph": "悼大子之子呉歸千陳，禮也。",
                    "zhushu": "悼大子，偃師也。呉，陳惠公。"
                },
                {
                    "paragraph": "○冬十月，葬蔡靈公，禮也。",
                    "zhushu": "國復，成禮以葬也。此陳、蔡事，傳皆言禮，嫌楚所封不得比諸侯，故明之。"
                },
                {
                    "paragraph": "○公如晉，荀呉謂韓宣子曰：“諸侯相朝，講舊好也。執其卿而朝其君，有不好焉，不如辭之。”乃使士景伯辭公于河。",
                    "zhushu": "景伯，士文伯之子彌牟也。好，呼報切。"
                },
                {
                    "paragraph": "○呉滅州來。令尹子期請伐呉，王弗許，曰：“吾未撫民人，未事鬼神，未脩守備，未定國家，而用民力，敗不可悔。州來在呉，猶在楚也。子姑待之。”",
                    "zhushu": "傳言平王所以能有國。守，手又切。"
                },
                {
                    "paragraph": "○季孫猶在晉，子服惠伯私於中行穆子",
                    "zhushu": "私與之語"
                },
                {
                    "paragraph": "曰：“魯事晉，何以不如夷之小國？魯，兄弟也，土地猶大，所命能具。若爲夷棄之，使事齊、楚，其何瘳於晉？",
                    "zhushu": "瘳，差也。爲，于僞切。下爲夷、將爲同。瘳，勑留切。差，𥘉賣切。"
                },
                {
                    "paragraph": "親親、與大，賞共、罰否，所以爲盟主也。子其圖之。諺曰：“臣一主二。”",
                    "zhushu": "言一臣必有二主，道不合，得去事他國。諺，音彦。"
                },
                {
                    "paragraph": "吾豈無大國？”",
                    "zhushu": "言非獨晉可事。"
                },
                {
                    "paragraph": "穆子告韓宣子，且曰：“楚滅陳、蔡，不能救，而爲夷執親，將焉用之？”乃歸季孫。惠伯曰：“寡君未知其罪，合諸侯而執其老。",
                    "zhushu": "老，尊卿稱。焉，於䖍切。稱，尺證切。"
                },
                {
                    "paragraph": "若猶有罪，死命可也。",
                    "zhushu": "死晉命也。"
                },
                {
                    "paragraph": "若曰無罪而惠免之，諸侯不聞，是逃命也，何免之爲？請從君惠於會。”",
                    "zhushu": "欲得盟㑹見遣，不欲私去。"
                },
                {
                    "paragraph": "宣子患之，謂叔向曰：“子能歸季孫乎？”對曰：“不能，鮒也能。”",
                    "zhushu": "鮒，叔魚。"
                },
                {
                    "paragraph": "乃使叔魚。叔魚見季孫曰：“昔鮒也得罪於晉君，自歸於魯君，",
                    "zhushu": "蓋襄二十一年，坐叔虎與欒氏黨，并得罪。坐，才卧切。"
                },
                {
                    "paragraph": "微武子之賜，不至於今。",
                    "zhushu": "武子，季平子祖父。"
                },
                {
                    "paragraph": "雖獲歸骨於晉，猶子則肉之，敢不盡情？歸子而不歸，鮒也聞諸吏，將爲子除館於西河，",
                    "zhushu": "西，使近河。近，附近之近。"
                },
                {
                    "paragraph": "其若之何？”且泣。",
                    "zhushu": "泣以信其言。"
                },
                {
                    "paragraph": "平子懼，先歸。惠伯待禮。",
                    "zhushu": "待見遣之禮。",
                    "type": 2
                },
                {
                    "paragraph": "經十有四年，春，意如至自晉。",
                    "zhushu": "書至者，喜得免。"
                },
                {
                    "paragraph": "○三月，曹伯滕卒。",
                    "zhushu": "無傳。四同盟。"
                },
                {
                    "paragraph": "○夏，四月。",
                    "zhushu": "無傳。"
                },
                {
                    "paragraph": "○秋，葬曹武公。",
                    "zhushu": "無傳。"
                },
                {
                    "paragraph": "○八月，莒子去疾卒。",
                    "zhushu": "未同盟。去，起吕切。"
                },
                {
                    "paragraph": "○冬，莒殺其公子意恢。",
                    "zhushu": "以禍亂告，不必繫於爲卿，故雖公子亦書。意恢與亂君爲黨，故書名惡之。恢，苦囬切。惡，烏路切。",
                    "type": 2
                },
                {
                    "paragraph": "傳十四年，春，意如至自晉，尊晉罪己也。",
                    "zhushu": "以舎族爲尊晉罪己。舎，音捨。"
                },
                {
                    "paragraph": "尊晉罪己，禮也。",
                    "zhushu": "禮，脩己而不責人。"
                },
                {
                    "paragraph": "○南蒯之將叛也，盟費人。司徒老祁、慮癸",
                    "zhushu": "二人，南蒯家臣。祁，巨夷切；字林：上尸切。"
                },
                {
                    "paragraph": "僞癈疾，使請於南蒯曰：“臣願受盟而疾興。若以君靈不死，請待間而盟。”",
                    "zhushu": "間，差也。差，初賣切。"
                },
                {
                    "paragraph": "許之。二子因民之欲叛也，請朝衆而盟。",
                    "zhushu": "欲因合衆以作亂。"
                },
                {
                    "paragraph": "遂劫南蒯曰：“羣臣不忘其君，",
                    "zhushu": "君，謂季氏。劫，居業切。"
                },
                {
                    "paragraph": "畏子以及今，三年聽命矣。子若弗圖，費人不忍其君，將不能畏子矣。",
                    "zhushu": "不能復畏子。釋文：“畏子以及今”，絶句。復，扶又切。"
                },
                {
                    "paragraph": "子何所不逞欲？請送子。”",
                    "zhushu": "送使出奔。"
                },
                {
                    "paragraph": "請期五日。",
                    "zhushu": "南蒯請期，兾有變。"
                },
                {
                    "paragraph": "遂奔齊。侍飲酒於景公。公曰：“叛夫！”",
                    "zhushu": "戲之。"
                },
                {
                    "paragraph": "對曰：“臣欲張公室也。”",
                    "zhushu": "張，彊也。"
                },
                {
                    "paragraph": "子韓晳曰：",
                    "zhushu": "齊大夫。晳，星曆切。"
                },
                {
                    "paragraph": "“家臣而欲張公室，罪莫大焉。”",
                    "zhushu": "言越職。"
                },
                {
                    "paragraph": "司徒老祁、慮癸來歸費，",
                    "zhushu": "歸魯。"
                },
                {
                    "paragraph": "齊侯使鮑文子致之。",
                    "zhushu": "南蒯雖叛，費人不從，未專屬齊。二子逐蒯而復其舊，故經不書歸費。齊使文子致邑，欲以假好，非事實也。好，呼報切。"
                },
                {
                    "paragraph": "○夏，楚子使然丹簡上國之兵於宗丘，且撫其民。",
                    "zhushu": "上國，在國都之西。酉方居上流，故謂之上國。宗丘，楚地。"
                },
                {
                    "paragraph": "分貧、振窮，",
                    "zhushu": "分，與也。振，救也。分，如字，徐甫問切。"
                },
                {
                    "paragraph": "長孤㓜，養老疾，收介特，",
                    "zhushu": "介特，單身民也。收聚不使流散。長，丁丈切。介，音界，又古賀切。單，音丹。"
                },
                {
                    "paragraph": "救災患，宥孤寡，",
                    "zhushu": "寛其賦稅；宥，音又。稅，如銳切。"
                },
                {
                    "paragraph": "赦罪戾，詰姦慝，",
                    "zhushu": "詰，責問也。戾，力計切。詰，起吉切。慝，他得切。"
                },
                {
                    "paragraph": "舉淹滯，",
                    "zhushu": "淹滯，有才德而未叙者。"
                },
                {
                    "paragraph": "禮新、叙舊，",
                    "zhushu": "新，羈旅也。"
                },
                {
                    "paragraph": "禄勲、合親，",
                    "zhushu": "勲，功也。親，九族。"
                },
                {
                    "paragraph": "任良、物官。",
                    "zhushu": "物，事也。"
                },
                {
                    "paragraph": "使屈罷簡東國之兵於召陵，",
                    "zhushu": "兵在國都之東者。罷，音皮。召，上照切。"
                },
                {
                    "paragraph": "亦如之。",
                    "zhushu": "如然丹。"
                },
                {
                    "paragraph": "好於邊疆，",
                    "zhushu": "結好四鄰。好，呼報切。疆，居良切。"
                },
                {
                    "paragraph": "息民五年，而後用師，禮也。○",
                    "zhushu": ""
                },
                {
                    "paragraph": "秋八月，莒著丘公卒，郊公不慼，",
                    "zhushu": "郊公，著丘公子。著，直居切，徐直據切。"
                },
                {
                    "paragraph": "國人弗順，欲立著丘公之弟庚輿。",
                    "zhushu": "庚輿，莒共公。輿，音餘，本亦作與。共，音恭。"
                },
                {
                    "paragraph": "蒲餘侯惡公子意恢，而善於庚輿。",
                    "zhushu": "蒲餘侯，莒大夫兹夫也。意恢，莒羣公子。惡，烏路切。"
                },
                {
                    "paragraph": "郊公惡公子鐸，而善於意恢。",
                    "zhushu": "鐸，亦羣公子。鐸，待洛切。"
                },
                {
                    "paragraph": "公子鐸因蒲餘侯而與之謀曰：“爾殺意恢，我出君而納庚輿。”許之。",
                    "zhushu": "爲下冬殺意恢傳。"
                },
                {
                    "paragraph": "○楚令尹子旗有德於王，不知度，",
                    "zhushu": "有佐立之德。"
                },
                {
                    "paragraph": "與養氏比，而求無厭。",
                    "zhushu": "養氏，子旗之黨，養由基之後。比，毗志切。厭，楚鹽切。本又作饜。"
                },
                {
                    "paragraph": "王患之。九月甲午，楚子殺𨷵成然，而滅養氏之族。使𨷵辛居鄖，以無忘舊勲。",
                    "zhushu": "辛，子旗之子鄖公辛。鄖，音云。"
                },
                {
                    "paragraph": "○冬十三月，蒲餘侯兹夫殺莒公子意恢，郊公奔齊。公子鐸逆庚輿於齊，齊隰黨、公子鉏送之，有賂田。",
                    "zhushu": "莒賂齊以田。鉏，仕居切。"
                },
                {
                    "paragraph": "○晉邢侯與雍子爭鄐田，",
                    "zhushu": "邢侯，楚申公巫臣之子也。雍子，亦故楚人。鄐，許六切，又超六切。"
                },
                {
                    "paragraph": "乆而無成。士景伯如楚，",
                    "zhushu": "士景伯，晉理官。"
                },
                {
                    "paragraph": "叔魚攝理。",
                    "zhushu": "攝伐景伯，"
                },
                {
                    "paragraph": "韓宣子命斷舊獄，罪在雍子。雍子納其女於叔魚，叔魚蔽罪邢侯。",
                    "zhushu": "蔽，斷也。斷，丁亂切。蔽，必世切；徐，甫世切；王，補弟切。"
                },
                {
                    "paragraph": "邢侯怒，殺叔魚與雍子於朝。宣子問其罪於叔向。叔向曰：“三人同罪，施生戮死可也。",
                    "zhushu": "施，行罪也。"
                },
                {
                    "paragraph": "雍子自知其罪，而賂以買直；鮒也鬻獄；邢侯專殺，其罪一也已。惡而掠美爲昏，",
                    "zhushu": "掠，取也。昏，亂也。鬻，羊六切，賣也。掠，音亮。"
                },
                {
                    "paragraph": "貪以敗官爲墨，",
                    "zhushu": "墨，不潔之稱。敗，必邁切，又如字。稱，尺證切。"
                },
                {
                    "paragraph": "殺人不忌爲賊。",
                    "zhushu": "忌，畏也。"
                },
                {
                    "paragraph": "夏書曰：“昏、墨、賊，殺。”",
                    "zhushu": "逸書。三者皆死刑。"
                },
                {
                    "paragraph": "臯陶之刑也。請從之。”乃施刑侯，而尸雍子與叔魚於市。",
                    "zhushu": ""
                },
                {
                    "paragraph": "仲尼曰：“叔向，古之遺直也。",
                    "zhushu": "言叔向之直，有古人遺風。陶，音遥。施，如字。服云：“施罪於邢侯也。”孔晁注國語云：“廢也，尸氏切。"
                },
                {
                    "paragraph": "治國制刑，不隱於親，",
                    "zhushu": "謂國之大問，己所荅當也。至於他事，則冝有隱。當，丁浪切。"
                },
                {
                    "paragraph": "三數叔魚之惡，不爲末減。",
                    "zhushu": "末，薄也。減，輕也。皆以正言之。數，色具切。爲，于僞切。末，武葛切。"
                },
                {
                    "paragraph": "曰義也夫，可謂直矣。",
                    "zhushu": "於義未安，直則有之。夫，舊音扶，一讀芳于切。"
                },
                {
                    "paragraph": "平丘之會，數其賄也，",
                    "zhushu": "謂言瀆貨無厭。"
                },
                {
                    "paragraph": "以寛衛國，晉不爲暴。歸魯季孫，稱其詐也，",
                    "zhushu": "謂言鮒也能"
                },
                {
                    "paragraph": "以寛魯國，晉不爲虐。邢侯之獄，言其貪也，以正刑書，晉不爲頗。三言而除三惡，加三利。",
                    "zhushu": "三惡，暴、虐、頗也。三惡除，則三利加。頗，普何切。"
                },
                {
                    "paragraph": "殺親益榮，",
                    "zhushu": "榮名益已，"
                },
                {
                    "paragraph": "猶義也夫！”",
                    "zhushu": "三罪唯荅宣子問不可以不正，其餘則以直傷義，故重疑之。重，直用切。",
                    "type": 2
                },
                {
                    "paragraph": "經十有五年春，王正月，呉子夷末卒。",
                    "zhushu": "無傳。未同盟。"
                },
                {
                    "paragraph": "○二月癸酉，有事子武宫。籥入，叔弓卒，去樂，卒事。",
                    "zhushu": "略書“有事”，爲叔弓卒起也。武官，魯武公廟，成六年復立之。籥，羊略切。去，起吕切。爲，于僞切。復，扶又切。"
                },
                {
                    "paragraph": "○夏，蔡朝呉出奔鄭。",
                    "zhushu": "朝呉不逺䜛人，亦以見逐而書名。遠，于萬切。"
                },
                {
                    "paragraph": "○六月丁巳朔，日有食之。",
                    "zhushu": "無傳。"
                },
                {
                    "paragraph": "○秋，晉荀呉帥師伐鮮虞。○冬，公如晉。",
                    "zhushu": "",
                    "type": 2
                },
                {
                    "paragraph": "傳十五年，春，將禘子武公戒百官。",
                    "zhushu": "齊戒。禘，大計切。齊，側皆切。"
                },
                {
                    "paragraph": "梓愼曰：“禘之日，其有咎乎！吾見赤黑之祲，非祭祥也，喪氛也。",
                    "zhushu": "祲，妖氛也。蓋見於宗廟，故以爲非祭祥也。氛，惡氣也。咎，其九切。祲，子鴆切。氛，芳云切。徐，扶云切。見，賢遍切。"
                },
                {
                    "paragraph": "其在涖事乎！”",
                    "zhushu": "涖，臨也。涖，音利。"
                },
                {
                    "paragraph": "二月，癸酉，禘，叔弓涖事，籥入而卒，去樂卒事，禮也。",
                    "zhushu": "大臣卒，故爲之去樂。去，起㠯切。爲，于僞切。"
                },
                {
                    "paragraph": "○楚費無極害朝呉之在蔡也，",
                    "zhushu": "朝呉，蔡大夫，有功於楚，干王故。無極恐其有寵，疾害之。費，扶味切。"
                },
                {
                    "paragraph": "欲去之，乃謂之曰：“王唯信子，故處子於蔡。子亦長矣，而在下位，辱。必求之，吾助子請。”",
                    "zhushu": "請求上位。長，丁丈切。"
                },
                {
                    "paragraph": "又謂其上之人",
                    "zhushu": "蔡人在上位者。"
                },
                {
                    "paragraph": "曰：“王唯信呉，故處諸蔡，二三子莫之如也，而在其上，不亦難乎？弗圖，必及於難。”夏，蔡人逐朝呉，朝呉出奔鄭。王怒曰：“余唯信呉，故寘諸蔡，且後呉，吾不及此，女何故去之？”無極對曰：“臣豈不欲呉？",
                    "zhushu": "非不欲善呉。難，乃旦切。寘，之豉切。女，音汝。"
                },
                {
                    "paragraph": "然而前知其爲人之異也。",
                    "zhushu": "言其多權謀。"
                },
                {
                    "paragraph": "吳在蔡，蔡必速飛。去呉，所以翦其翼也。”",
                    "zhushu": "以鳥喻也。言呉在蔡，必能使蔡速彊而背楚。背，必佩切。"
                },
                {
                    "paragraph": "○六月，乙丑，王大子壽卒。",
                    "zhushu": "周景王子。"
                },
                {
                    "paragraph": "○秋，八月，戊寅，王穆后崩。",
                    "zhushu": "大子壽之母也。傳爲晉荀躒如周葬穆后起。"
                },
                {
                    "paragraph": "○晉荀呉帥師伐鮮虞，圍鼔。",
                    "zhushu": "鼓，白狄之别。鉅鹿下曲陽縣有鼓聚。聚，才喻切。"
                },
                {
                    "paragraph": "鼔人或請以城叛，穆子弗許。左右曰：“師徒不勤，而可以獲城，何故不爲？”穆子曰：“吾聞諸叔向曰：“好惡不愆，民知所適，事無不濟。”",
                    "zhushu": "愆，過也。適，歸也。好，呼報切。惡，烏路切。或並依字讀。愆，起䖍切。"
                },
                {
                    "paragraph": "或以吾城叛，吾所甚惡也。人以城來，吾獨何好焉？賞所甚惡，若所好何？",
                    "zhushu": "無以復加所好。復，技又切。"
                },
                {
                    "paragraph": "若其弗賞，是失信也，何以庇民？力能則進，否則退，量力而行。吾不可以欲城而邇姦，所喪滋多。”使鼓人殺叛人而繕守備。圍鼓三月，鼓人或請降，使其民見，曰：“猶有食邑，姑脩而城。”軍吏曰：“獲城而弗取，勤民而頓兵，何以事君？”穆子曰：“吾以事君也。獲一邑而敎民怠，將焉用邑？邑以賈怠，不如完舊。”",
                    "zhushu": "完，猶保守。庇，必利切，又音秘。喪，息浪切。繕，市戰切。守，手又切。降，户江切。見，賢遍切。焉，於䖍切。賈，音古。"
                },
                {
                    "paragraph": "賈怠無卒，",
                    "zhushu": "卒，終也。"
                },
                {
                    "paragraph": "棄舊不祥。鼔人能事其君，我亦能事吾君。率義不爽，",
                    "zhushu": "爽，差也。"
                },
                {
                    "paragraph": "好惡不愆，城可獲而民知義所，",
                    "zhushu": "知義所在也。荀呉必其熊獲，故因以示義。"
                },
                {
                    "paragraph": "有死命而無二心，不亦可乎？”鼓人告食竭力盡，而後取之。克鼔而反，不戮一人，以鼓子鳶鞮歸。",
                    "zhushu": "鳶鞮，鼓君名。鳶，本又作鳶，恱全切。鞮，丁𠔃切。"
                },
                {
                    "paragraph": "○冬，公如晉，平丘之會故也。",
                    "zhushu": "平立㑹，公不輿盟，季孫見執，今旣得免，故往謝之。輿，音預。"
                },
                {
                    "paragraph": "○十二月，晉荀躒如周，葬穆后，籍談爲介。旣葬，除喪，以文伯宴，樽以魯壷。",
                    "zhushu": "文伯，荀躒也。魯壷，魯所獻壷樽。躒，力狄切，本又作櫟，同。介，音界。樽，本或作尊，又作鐏，同。"
                },
                {
                    "paragraph": "王曰：“伯氏，諸侯皆有以鎭撫王室，晉獨無有，何也？”",
                    "zhushu": "感魯壼而言也。鎭撫王室，謂貢獻之物。"
                },
                {
                    "paragraph": "文伯揖籍談，",
                    "zhushu": "文伯無辭，揖籍談使對。"
                },
                {
                    "paragraph": "對曰：“諸侯之封也，皆受明器於王室，",
                    "zhushu": "謂明德之分器。分，扶問切。年内同。"
                },
                {
                    "paragraph": "以鎭撫其社稷，故能薦彞器於王。",
                    "zhushu": "薦，獻也。彛，常也。謂可常寳之器，若魯壷之屬。彜，以之切。"
                },
                {
                    "paragraph": "晉居深山，戎狄之與鄰，而逺於王室，王靈不及，拜戎不暇，",
                    "zhushu": "言王寵靈不見及，故數爲戎所加陵。遠，于萬切，又如字。數，音朔。"
                },
                {
                    "paragraph": "其何以獻器？”王曰：“叔氏，而忘諸乎？",
                    "zhushu": "叔，籍談也。"
                },
                {
                    "paragraph": "叔父唐叔，成王之母弟也，其反無分乎？密須之鼔，與其大路丈，所以大蒐也；",
                    "zhushu": "密須，姞姓國也，在安定隂密縣。文王伐之，得其鼔、路以蒐。蒐，所求切。姞，其吉切，又其乙切。"
                },
                {
                    "paragraph": "闕鞏之甲，武所以克商也；",
                    "zhushu": "闕鞏國所出鎧。鞏，九勇切。錯，開代切。"
                },
                {
                    "paragraph": "唐叔受之，以處參虛，匡有戎狄。",
                    "zhushu": "參虚，實沈之次，晉之分野。參，所金切。"
                },
                {
                    "paragraph": "其後襄之二路，",
                    "zhushu": "周襄王所賜晉文公大路、戎路。"
                },
                {
                    "paragraph": "鏚鉞、秬鬯、",
                    "zhushu": "鏚，斧也。鉞，金𨱆。秬，黑黍。鬯，香酒。鏚，音戚。𨱆，音越。秬，音巨。鬯，音暢。"
                },
                {
                    "paragraph": "彤弓、虎賁，文公受之，以有南陽之田，",
                    "zhushu": "事在僖二十八年。彤，徒冬切。賁，音奔。"
                },
                {
                    "paragraph": "撫征東夏，非分而何？夫有勲而不廢，",
                    "zhushu": "加重賞。夏，戸雅切。"
                },
                {
                    "paragraph": "有績而載，",
                    "zhushu": "書功於䇿。"
                },
                {
                    "paragraph": "奉之以土田，",
                    "zhushu": "有南陽。"
                },
                {
                    "paragraph": "撫之以彞器，",
                    "zhushu": "弓𨱆之屬。"
                },
                {
                    "paragraph": "旌之以車服，",
                    "zhushu": "襄之二路。"
                },
                {
                    "paragraph": "明之以文章，",
                    "zhushu": "旌旗。"
                },
                {
                    "paragraph": "子孫不忘，所謂福也。福祚之不登叔父焉在？",
                    "zhushu": "言福祚不在叔父，當在誰邪？釋文：福祚之不登叔父絶句。焉，於䖍切，下將焉同。"
                },
                {
                    "paragraph": "且昔而髙祖孫伯黶，司晉之典籍，以爲大政，故曰籍氏。",
                    "zhushu": "孫伯黶，晉正卿，籍談九世祖。黶，於斬切。"
                },
                {
                    "paragraph": "及辛有之二子董之，晉於是乎有董史。",
                    "zhushu": "辛有，周人也。其二子適晉爲大史，籍黶與之共，董督晉典，因爲董氏。董孤其後。"
                },
                {
                    "paragraph": "女，司典之後也，何故忘之？”籍談不能對。賔出，王曰：“籍父其無後乎！數典而忘其祖。”",
                    "zhushu": "忘祖業。女，音汝。數，色主切。"
                },
                {
                    "paragraph": "籍談歸，以告叔向。叔向曰：“王其不終乎！吾聞之，所樂必卒焉。今王樂憂，若卒以憂，不可謂終。王一歳而有三年之喪二焉，",
                    "zhushu": "天子絶期，唯服三年，故后雖期，通謂之三年喪。樂，音洛。期，居其切。"
                },
                {
                    "paragraph": "於是乎以喪賔宴，又求彝器，樂憂甚矣，且非禮也。彞器之來，嘉功之由，非由喪也。三年之喪，雖貴遂服，禮也。",
                    "zhushu": "天子諸侯除喪當在卒哭，今王旣葬而除，故譏其不遂。"
                },
                {
                    "paragraph": "王雖弗遂，宴樂以早，亦非禮也。",
                    "zhushu": "言今雖不能遂服，猶當静嘿，而便宴樂，又失禮也。嘿，亡北切，本或作黙，同。"
                },
                {
                    "paragraph": "禮，王之大經也。一動而失二禮，無大經矣。",
                    "zhushu": "失二禮，謂旣不遂服，又設宴樂。"
                },
                {
                    "paragraph": "言以考典，",
                    "zhushu": "考，成也。"
                },
                {
                    "paragraph": "典以志經，忘經而多言舉典，將焉用之？”",
                    "zhushu": "爲二十二年王室亂傳。",
                    "type": 2
                },
                {
                    "paragraph": "經十有六年，春，齊侯伐徐。○",
                    "zhushu": ""
                },
                {
                    "paragraph": "楚子誘戎蠻子殺之。",
                    "zhushu": "誘，音酉。"
                },
                {
                    "paragraph": "○夏，公至自晉。○",
                    "zhushu": ""
                },
                {
                    "paragraph": "秋，八月，己亥，晉侯夷卒。",
                    "zhushu": "未同盟。"
                },
                {
                    "paragraph": "○九月，大雩。",
                    "zhushu": "雩，音于。"
                },
                {
                    "paragraph": "○季孫意如如晉。○冬，十月，葬晉昭公。",
                    "zhushu": "三月而葬，速。",
                    "type": 2
                },
                {
                    "paragraph": "傳十六年，春，王正月，公在晉，晉人止公。不書，諱之也。",
                    "zhushu": "猶以取郠故也。公爲晉人所執止，故諱不書。"
                },
                {
                    "paragraph": "○齊侯伐徐。",
                    "zhushu": ""
                },
                {
                    "paragraph": "楚子聞蠻氏之亂也，與蠻子之無質也，",
                    "zhushu": "質，信也。質，之實切，或音致。"
                },
                {
                    "paragraph": "使然丹誘戎蠻子嘉殺之，遂取蠻氏。旣而復立其子焉，禮也。",
                    "zhushu": "詐之，非也。立其子，禮也。河南新城縣東南有蠻城。復，扶又切。"
                },
                {
                    "paragraph": "○二月，丙申，齊師至于蒲隧，",
                    "zhushu": "蒲隧，徐地，下邳取慮縣東有蒲如陂。取，音秋。慮，力居切。如淳：取，音陬訾之陬。慮，音邾婁之婁。"
                },
                {
                    "paragraph": "徐人行成。徐子及郯人、莒人會齊侯，盟于蒲隧，賂以甲父之鼎。",
                    "zhushu": "甲父，古國名，髙平昌邑縣東南有甲父亭。徐人得甲父鼎以賂齊。父，音甫。郯，音談。"
                },
                {
                    "paragraph": "叔孫昭子曰：“諸侯之無伯，害哉！",
                    "zhushu": "爲小國害。"
                },
                {
                    "paragraph": "齊君之無道也，興師而伐逺方，會之，有成而還，莫之亢也，",
                    "zhushu": "無亢禦。亢，苦浪切。"
                },
                {
                    "paragraph": "無伯也夫！詩曰：“宗周旣滅，靡所止戾。”“正大夫離居，莫之我肄。”",
                    "zhushu": "詩小雅。戾，定也。肄，勞也。言周舊爲天下宗，今乃衰滅，亂無息定，執政大夫離居異心，無有念民勞者。"
                },
                {
                    "paragraph": "其是之謂乎！”",
                    "zhushu": "傳言晉之衰。"
                },
                {
                    "paragraph": "○三月，晉韓起聘于鄭，鄭伯享之。子産戒之曰：“苟有位於朝，無有不共恪。”孔張後至，立於客間。",
                    "zhushu": "孔張，子孔之孫。"
                },
                {
                    "paragraph": "執政禦之，",
                    "zhushu": "執政，掌位列者。禦，止也。"
                },
                {
                    "paragraph": "適客後。又禦之，適縣間。",
                    "zhushu": "縣，樂肆。縣，音玄。"
                },
                {
                    "paragraph": "客從而𥬇之。事畢，富子諫",
                    "zhushu": "富子，鄭大夫。諫子産也。"
                },
                {
                    "paragraph": "曰：“夫大國之人，不可不愼也，幾爲之𥬇而不陵我？",
                    "zhushu": "言數見𥬇，則心陵侮我。幾，居豈切。服音機。數，音朔。"
                },
                {
                    "paragraph": "我皆有禮，夫猶鄙我。",
                    "zhushu": "鄙，賤也。夫，音扶。"
                },
                {
                    "paragraph": "國而無禮，何以求榮？孔張失位，吾子之恥也。”子産怒曰：“發命之不𠂻，",
                    "zhushu": "𠂻，當也。𠂻，丁仲切，又音忠。當，丁浪切，或如字。"
                },
                {
                    "paragraph": "出令之不信，刑之頗𩔖，",
                    "zhushu": "縁事𩔖以成偏頗。頗，普何切。類，如字，又力對切，徐又力猥切。"
                },
                {
                    "paragraph": "獄之放紛，",
                    "zhushu": "放，縱也。紛，亂也。紛，芳云切。縱，子用切。"
                },
                {
                    "paragraph": "會朝之不敬，",
                    "zhushu": "謂國無禮敬之心。"
                },
                {
                    "paragraph": "使命之不聽，",
                    "zhushu": "下不從上命。"
                },
                {
                    "paragraph": "取陵於大國，罷民而無功，罪及而弗知，僑之恥也。孔張，君之昆孫子孔之後也，",
                    "zhushu": "昆，兄也。子孔，鄭襄公兄，孔張之祖父。罷，音皮。"
                },
                {
                    "paragraph": "執政之嗣也，",
                    "zhushu": "子孔甞執鄭國之政，"
                },
                {
                    "paragraph": "爲嗣大夫，承命以使，周於諸侯，國人所尊，諸侯所知。立於朝而祀於家，",
                    "zhushu": "卿得自立廟於家。使，所吏切。下以使同。"
                },
                {
                    "paragraph": "有禄於國，",
                    "zhushu": "受禄邑。"
                },
                {
                    "paragraph": "有賦於軍，",
                    "zhushu": "軍出卿賦百乗。乗，繩證切。"
                },
                {
                    "paragraph": "喪祭有職，",
                    "zhushu": "有所主。"
                },
                {
                    "paragraph": "受服歸服，",
                    "zhushu": "受脤，謂君祭以肉賜大夫；歸脤，謂大夫祭歸肉於公，皆社之戎祭也。脤，市軫切。"
                },
                {
                    "paragraph": "其祭在廟，已有著位。在位數丗，丗守其業，而忘其所，僑焉得恥之？",
                    "zhushu": "其祭在廟，謂助君祭。數，色主切。焉，於䖍切。下“焉用”同。"
                },
                {
                    "paragraph": "辟邪之人，而皆及執政，是先王無刑罰也。",
                    "zhushu": "言爲過謬者，自應用刑罰。辟，匹亦切。邪，似嗟切。"
                },
                {
                    "paragraph": "子寧以他規我。”",
                    "zhushu": "規，正也。"
                },
                {
                    "paragraph": "宣子有環，其一在鄭商。",
                    "zhushu": "玉環同工共朴，自共爲𩀱。朴，普角切。"
                },
                {
                    "paragraph": "宣子謁諸鄭伯，",
                    "zhushu": "謁，請也。"
                },
                {
                    "paragraph": "子産弗與，曰：“非官府之守器也，寡君不知。”子大叔、子羽謂子産曰：“韓子亦無幾求，",
                    "zhushu": "言所求少。守，手又切。幾，居豈切。"
                },
                {
                    "paragraph": "晉國亦未可以貳。晉國、韓子不可偷也。",
                    "zhushu": "偷，薄也。偷，他侯切。"
                },
                {
                    "paragraph": "若屬有䜛人交𨷵其間，鬼神而助之，以興其凶怒，悔之何及？吾子何愛於一環，其以取憎於大國也，盍求而與之？”子産曰：“吾非偷晉而有二心，將終事之，是以弗與，忠信故也。僑聞君子非無賄之難，立而無令名之患。僑聞爲國非不能事大字小之難，無禮以定其位之患。夫大國之人，令於小國，而皆獲其求，將何以給之？一共一否，爲罪滋大。",
                    "zhushu": "滋，益也。屬，音燭。盍，戸臘切。難，乃旦切，又如字。共，音恭，下“共無”同。"
                },
                {
                    "paragraph": "大國之求，無禮以斥之，何饜之有？吾且爲鄙邑，則失位矣。",
                    "zhushu": "不復成國。饜，於鹽切。復，扶又切。下“敢復”同。"
                },
                {
                    "paragraph": "若韓子奉命以使，而求玉焉，貪淫甚矣，獨非罪乎？出一玉以起二罪，吾又失位，韓子成貪，將焉用之？且吾以玉賈罪，不亦銳乎？”",
                    "zhushu": "銳，細小也。賈，音古，下“彊賈”同。銳，恱歳切。"
                },
                {
                    "paragraph": "韓子買諸賈人，旣成賈矣。商人曰：“必告君大夫。”韓子請諸子産曰：“日起請夫環，執政弗義，弗敢復也。",
                    "zhushu": "復，重求也。賈，音嫁，本或作“價”。夫，音扶。重，直用切。"
                },
                {
                    "paragraph": "今買請商人，商人曰“必以聞”，敢以爲請。”子産對曰：“昔我先君桓公與商人皆出自周，",
                    "zhushu": "鄭本在周畿内，桓公東遷，并與商人俱。"
                },
                {
                    "paragraph": "庸次比耦",
                    "zhushu": "庸，用也。用次更相從耦耕。比，毗志切。更，音庚。"
                },
                {
                    "paragraph": "以艾殺此地，斬之蓬、蒿、藜、藋而共處之。世有盟誓，以相信也，曰：“爾無我叛，我無彊賈，",
                    "zhushu": "無彊市其物。艾，魚廢切。蓬，蒲東切。蒿，呼髙切。藜，力𠔃切。藋，徒弔切。彊，其丈切。下“彊奪”同，又其良切。注倣此。"
                },
                {
                    "paragraph": "母或匄奪。爾有利市寳賄，我勿與知。”恃此質誓，故能相保，以至于今。吾子以好來辱，而謂敝邑彊奪商人，是敎敝邑背盟誓也，母乃不可乎？吾子得玉而失諸侯，必不爲也。若大國令，而共無藝，",
                    "zhushu": "藝，法也。毋，音無。匄，古害切，又姑末切，乞也。賄，呼罪切，或作“貨”。與，音預。好，呼報切。背，音佩。"
                },
                {
                    "paragraph": "鄭鄙邑也，亦弗爲也。",
                    "zhushu": "不欲爲鄙邑之事。"
                },
                {
                    "paragraph": "僑若獻玉，不知所成。敢私布之。”",
                    "zhushu": "布，陳也。"
                },
                {
                    "paragraph": "韓子辭玉，曰：“起不敏，敢求玉以徼二罪？敢辭之。”",
                    "zhushu": "傳言子産知禮，宣子能改過。徼，古堯切。"
                },
                {
                    "paragraph": "夏四月，鄭六卿餞宣子於郊。",
                    "zhushu": "餞，送行飲酒。餞，賤淺切；字林：子扇切。"
                },
                {
                    "paragraph": "宣子曰：“二三君子請皆賦，起亦以知鄭志。”",
                    "zhushu": "詩言志也。"
                },
                {
                    "paragraph": "子齹賦野有蔓草。",
                    "zhushu": "子齹，子皮之子嬰齊也。野有蔓草，詩鄭風。取其“邂逅相遇，道我願𠔃”。齹，才何切；字林：才可切，又士知切。說文作□，云：齒差跌也。在河、千多二切。蔓，音萬。邂，戸賣切。逅，戸豆切。"
                },
                {
                    "paragraph": "宣子曰：“孺子善哉！吾有望矣。”",
                    "zhushu": "君子相願，己所望也。孺，如住切。"
                },
                {
                    "paragraph": "子産賦鄭之羔裘。",
                    "zhushu": "言鄭别於唐羔裘也。取其“彼己之子，舎命不渝”，“邦之彦𠔃”，以美韓子。别，彼列切。己，音記。舎，音赦，又音捨。渝，羊朱切。"
                },
                {
                    "paragraph": "宣子曰：“起不堪也。”",
                    "zhushu": "不堪國之司直。"
                },
                {
                    "paragraph": "子大叔賦褰裳。",
                    "zhushu": "褰裳詩曰：“子惠思我，褰裳渉溱。子不我思，豈無他人？”言宣子思已，將有褰裳之志，“如不我思，亦豈無他人”。褰，起䖍切。溱，側巾切。"
                },
                {
                    "paragraph": "宣子曰：“起在此，敢勤子至於他人乎？”",
                    "zhushu": "言已今崇好在此，不復令子適他人。復，扶又切。今，力呈切。"
                },
                {
                    "paragraph": "子大叔拜。",
                    "zhushu": "謝宣子之有鄭。"
                },
                {
                    "paragraph": "宣子曰：“善哉，子之言是。",
                    "zhushu": "是褰裳。"
                },
                {
                    "paragraph": "不有是事，其能終乎？”",
                    "zhushu": "韓起不欲令鄭求他人，子大叔拜以荅之，所以晉、鄭終菩。"
                },
                {
                    "paragraph": "子游賦風雨，",
                    "zhushu": "子游，駟帶之子駟偃也。風雨詩取其“旣見君子，云胡不夷”。"
                },
                {
                    "paragraph": "子旗賦有女同車，",
                    "zhushu": "子旗，公孫叚之子豐施也。有女同車，取其“詢美且都”，愛樂宣子之志。樂，音洛，又五孝切。"
                },
                {
                    "paragraph": "子柳賦蘀𠔃。",
                    "zhushu": "子柳，印叚之子印癸也。蘀𠔃詩取其“倡子和女”，言宣子倡已，將和從之。蘀，他洛切。印，一刄切。倡，昌亮切，本或作“唱”，同。和，戸卧切。女，音汝。"
                },
                {
                    "paragraph": "宣子喜，曰：“鄭其庶乎！",
                    "zhushu": "庶幾於興盛。"
                },
                {
                    "paragraph": "二三君子以君命貺起，賦不出鄭志，",
                    "zhushu": "六詩皆鄭風，故曰不出鄭志。貺，音况。"
                },
                {
                    "paragraph": "皆昵燕好也。",
                    "zhushu": "昵，親也。賦不出其國，以示親好。昵，女乙切。"
                },
                {
                    "paragraph": "二三君子，數丗之主也，可以無懼矣。”宣子皆獻馬焉，而賦我將。",
                    "zhushu": "我將，詩頌。取其“日靖四方”，“我其夙夜，畏天之威”。言志在靖亂，畏懼天威。數，色主切。"
                },
                {
                    "paragraph": "子産拜，使五卿皆拜，曰：“吾子靖亂，敢不拜德？”",
                    "zhushu": ""
                },
                {
                    "paragraph": "宣子私覲於子産以玉與馬，曰：“子命起舎夫玉，是賜我玉而免吾死也，敢不藉手以拜？”",
                    "zhushu": "以玉、馬藉手拜謝子産。覲，其靳切。舎，音捨。夫，音扶。藉，在夜切。"
                },
                {
                    "paragraph": "○公至自晉。",
                    "zhushu": "晉人聽公得歸。"
                },
                {
                    "paragraph": "子服昭伯語季平子",
                    "zhushu": "昭伯，惠伯之子子服回也，隨公從晉還。語，魚據切。"
                },
                {
                    "paragraph": "曰：“晉之公室，其將遂卑矣。君幼弱，六卿彊而奢傲，將因是以習。習實爲常，能無卑乎？”平子曰：“爾幼，惡識國？”",
                    "zhushu": "昭伯尚少，平子不信其言。傲，五報切。惡，烏路切。少，詩照切。"
                },
                {
                    "paragraph": "○秋八月，晉昭公卒。",
                    "zhushu": "爲下平子如晉葬起。"
                },
                {
                    "paragraph": "○九月，大雩，旱也。○",
                    "zhushu": ""
                },
                {
                    "paragraph": "鄭大旱，使屠擊、祝款、竪柎有事於桑山。",
                    "zhushu": "三子，鄭大夫。有事，祭也。屠，音徒。柎，音附，又方于切。"
                },
                {
                    "paragraph": "斬其木，不雨。子産曰：“有事於山，蓺山林也；",
                    "zhushu": "蓺，養護令繁殖。蓺，音藝。令，力呈切。"
                },
                {
                    "paragraph": "而斬其木，其罪大矣。”奪之官邑。○",
                    "zhushu": ""
                },
                {
                    "paragraph": "冬十月，季平子如晉，葬昭公。平子曰：“子服囬之言猶信。",
                    "zhushu": "自往見之，乃信囬言。"
                },
                {
                    "paragraph": "子服氏有子哉！”",
                    "zhushu": "有賢子也。”",
                    "type": 2
                },
                {
                    "paragraph": "經十有七年，春，小邾子來朝。○",
                    "zhushu": ""
                },
                {
                    "paragraph": "夏，六月，甲成朔，日有食之。○秋，郯子來朝。○",
                    "zhushu": ""
                },
                {
                    "paragraph": "八月，晉荀呉帥師滅陸渾之戎。",
                    "zhushu": "渾，戸門切。"
                },
                {
                    "paragraph": "○冬，有星孛于大辰。",
                    "zhushu": "大辰，房、心、尾也。妖變非常，故書。孛，音佩，一音勃。"
                },
                {
                    "paragraph": "○楚人及呉戰于長岸。",
                    "zhushu": "呉、楚兩敗，莫肯告負，故但書戰而不書敗也。長岸，楚地。岸，五旦切。",
                    "type": 2
                },
                {
                    "paragraph": "傳十七年，春，小邾穆公來朝，公與之燕。季平子賊采叔。",
                    "zhushu": "采叔，詩小雅。取其“君子來朝，何錫與之”。以穆公喻君子。"
                },
                {
                    "paragraph": "穆公賦菁菁者莪。",
                    "zhushu": "菁菁者，義亦詩小雅。取其“旣見君子，樂且有儀”，以荅采叔。菁，子丁切。莪，五何切。樂，音洛。"
                },
                {
                    "paragraph": "昭子曰：“不有以國，其能乆乎？”",
                    "zhushu": "嘉其能荅賦，言其賢，故能乆有國。"
                },
                {
                    "paragraph": "○夏，六月甲戎朔，日有食之。祝史請所用幣。",
                    "zhushu": "禮，正陽之月日食，當用幣於社，故請之。"
                },
                {
                    "paragraph": "昭子曰：“日有食之，天子不舉，",
                    "zhushu": "不舉盛饌。饌，仕飬切。"
                },
                {
                    "paragraph": "伐鼓於社；",
                    "zhushu": "貴羣隂。"
                },
                {
                    "paragraph": "諸侯用幣於社，",
                    "zhushu": "請上公。"
                },
                {
                    "paragraph": "伐鼓於朝，",
                    "zhushu": "退自責。"
                },
                {
                    "paragraph": "禮也。”平子禦之，",
                    "zhushu": "禦，禁也。"
                },
                {
                    "paragraph": "曰：“止也。唯正月朔，慝未作，日有食之，於是乎有伐鼔用幣，禮也。其餘則否。”太史曰：“在此月也。",
                    "zhushu": "正月，謂建巳正陽之月也。於周爲六月，於夏爲四月。慝，隂氣也。四月純陽用事，隂氣未動而侵陽，災重，故有伐鼔用幣之禮也。平子以爲六月非正月，故大史荅言在此月也。正，音政。慝，他得切。夏，戸雅切。下“當夏”同。"
                },
                {
                    "paragraph": "日過分而未至，",
                    "zhushu": "過春分而未夏至。"
                },
                {
                    "paragraph": "三辰有災，",
                    "zhushu": "三辰，日、月、星也。日月相侵，又犯是宿，故三辰皆爲災。宿，音秀。"
                },
                {
                    "paragraph": "於是乎百官降物，",
                    "zhushu": "降物，素服。"
                },
                {
                    "paragraph": "君不舉，辟移時，",
                    "zhushu": "辟正寢過日食時。"
                },
                {
                    "paragraph": "樂奏鼔，",
                    "zhushu": "伐鼔。"
                },
                {
                    "paragraph": "祝用幣，",
                    "zhushu": "用幣於社。"
                },
                {
                    "paragraph": "史用辭。",
                    "zhushu": "用辭以自責。"
                },
                {
                    "paragraph": "故夏書曰：“辰不集干房，",
                    "zhushu": "逸書也。集，安也。房，舎也。日月不安，其舎則食。"
                },
                {
                    "paragraph": "瞽奏鼔，",
                    "zhushu": "瞽，樂師。瞽，音古。"
                },
                {
                    "paragraph": "嗇夫馳，庶人走。”",
                    "zhushu": "車馬曰馳，歩曰走，爲救日食備也。嗇，音色。"
                },
                {
                    "paragraph": "此月朔之謂也。當夏四月，是謂孟夏。”",
                    "zhushu": "言此六月當夏家之四月。"
                },
                {
                    "paragraph": "平子弗從。昭子退，曰：“夫子將有異志，不君君矣。”",
                    "zhushu": "安君之災，故曰有異志。"
                },
                {
                    "paragraph": "○秋，郯子來朝，公與之宴。昭子問焉，曰：“少皥氏鳥名官，何故也？”",
                    "zhushu": "少皡，金天氏，黃帝之子，己姓之祖也。問何故以鳥名官。少，詩照切。皡，胡老切。己，音紀，又音祀。"
                },
                {
                    "paragraph": "郯子曰：“吾祖也，我知之。昔者黄帝氏以雲紀，故爲雲師而雲名。",
                    "zhushu": "黃帝，軒轅氏，姬姓之在也。黃帝受命有雲瑞，故以雲紀事，百官師長皆以雲爲名號縉雲氏蓋其一官也。長，丁丈切。縉，音進。"
                },
                {
                    "paragraph": "炎帝氏以火紀，故爲火師而火名。",
                    "zhushu": "炎帝，神農氏，姜姓之祖也。亦有火瑞，以火紀事，名百官。"
                },
                {
                    "paragraph": "共工氏以水紀，故爲水師而水名。",
                    "zhushu": "共工，以諸侯霸有九州者，在神農前，大皥後，亦受水瑞，以水名官。共，音恭。大，音泰。下“大皡”同。"
                },
                {
                    "paragraph": "大皥氏以龍紀，故爲龍師而龍名。",
                    "zhushu": "大皡，伏犧氏，風姓之祖也。有龍瑞，故以龍命官。"
                },
                {
                    "paragraph": "我髙祖少皥摯之立也，鳯鳥適至，故紀於鳥，爲鳥師而鳥名。鳯鳥氏，歷正也；",
                    "zhushu": "鳯鳥知天時，故以名歷正之官。摯，音至。"
                },
                {
                    "paragraph": "𤣥鳥氏，司分者也；",
                    "zhushu": "𤣥鳥，燕也，以春分來，秋分去。燕，於見切。"
                },
                {
                    "paragraph": "伯趙氏，司至者也；",
                    "zhushu": "伯趙，伯勞也，以夏至鳴，冬至止。"
                },
                {
                    "paragraph": "青鳥氏，司啓者也；",
                    "zhushu": "青鳥，鶬鷃也，以立春鳴，立夏止。鶬，音倉。鷃，亦作“鴳”，於諫切。"
                },
                {
                    "paragraph": "丹鳥氏，司閉者也；",
                    "zhushu": "丹鳥，鷩雉也，以立秋來，立冬去，入大水爲蜃。上四鳥，皆歷正之屬官。鷩，必滅切。蜃，市軫切。"
                },
                {
                    "paragraph": "祝鳩氏，司徒也；",
                    "zhushu": "祝鳩，鷦鳩也。鷦鳩孝，故爲司徒，主敎民。鷦，音焦，本又作“焦”，子遙切，又子堯切。"
                },
                {
                    "paragraph": "鴡鳩氏，司馬也；",
                    "zhushu": "鴡鳩，王鴡也，鷙而有别，故爲司馬，主法制。鴡，本又作“睢”，七徐切。鷙，音至，本亦作“摯”，下同。别，彼别切。"
                },
                {
                    "paragraph": "鳲鳩氏，司空也；",
                    "zhushu": "鳴鳩，鴶鵴也。鳴鳩平均，故爲司空，平水土。鴶，本亦作“秸”，簡八切，又音吉。鵴，本亦作“鞠”，居六切。"
                },
                {
                    "paragraph": "爽鳩氏，司宼也；",
                    "zhushu": "爽鳩，鷹也，鷙，故爲司寇，主盗賊。爽，所丈切。"
                },
                {
                    "paragraph": "鶻鳩氏，司事也。",
                    "zhushu": "鶻鳩，鶻鵰也，春來冬去，故爲司事。鵰，陟交切，又陟留切，又音彫。"
                },
                {
                    "paragraph": "五鳩，鳩民者也。",
                    "zhushu": "鳩，聚也，治民上聚，故以鳩爲名。"
                },
                {
                    "paragraph": "五雉爲五工正，",
                    "zhushu": "五雉，雉有五種：西方曰鷷雉，東方曰鶅雉，南方曰翟雉，北方曰鵗雉，伊洛之南曰翬雉。種，章勇切。鷷，音存，又音遵，本或作“蹲”。鶅，側其切。翟，音狄，又音濁。鵗，本又作“希”，如字，又丁里切。翬，許韋切。"
                },
                {
                    "paragraph": "利器用，正度量，夷民者也。",
                    "zhushu": "夷，平也。量，音亮。"
                },
                {
                    "paragraph": "九扈爲九農正，",
                    "zhushu": "扈有九種也，春扈、鳻鶞，夏扈、𥨸𤣥，秋扈、𥨸藍，冬扈𥨸黃，𣗥扈𥨸丹，行扈唶唶，宵扈嘖嘖，桑扈𥨸脂，老扈鷃鷃。以九扈爲九農之號，各隨其宜以敎民事。扈，音戸。鳻，扶云切，又如字。鶞，勑倫切。唶，側百切，又子夜切，又助額切。嘖，音責，又音賾。"
                },
                {
                    "paragraph": "扈民無淫者也。",
                    "zhushu": "扈，止也，止民使不淫放。"
                },
                {
                    "paragraph": "自顓頊以來，不能紀逺，乃紀於近。爲民師而命以民事，則不能故也。”",
                    "zhushu": "顓頊氏，代少皡者，德不能致逺瑞，而以民事命官。顓，音專。頊，許玉切。"
                },
                {
                    "paragraph": "仲尼聞之，見於郯子而學之。",
                    "zhushu": "於是仲尼年二十八。"
                },
                {
                    "paragraph": "旣而告人曰：“吾聞之，“天子失官，學在四夷”，猶信。”",
                    "zhushu": "失官，官不脩其職也。傳言聖人無常師。"
                },
                {
                    "paragraph": "○晉侯使屠蒯如周，請有事於雒與三塗。",
                    "zhushu": "屠蒯，晉侯之膳宰也，以忠諌見進。雒，雒水也。三塗，山名，在陸渾南。蒯，苦怪切。雒，音洛。"
                },
                {
                    "paragraph": "萇𢎞謂劉子曰：“客容猛，非祭也，其伐戎乎！陸渾氏甚睦於楚，必是故也。君其備之。”乃警戎備。",
                    "zhushu": "警戒以備戎也，欲因晉以合勢。警，音景。"
                },
                {
                    "paragraph": "九月丁卯，晉荀呉帥師涉自𣗥津，",
                    "zhushu": "河津名。"
                },
                {
                    "paragraph": "使祭史先用牲于雒。陸渾人弗知，師從之。庚午，遂滅陸渾，數之以其貳於楚也。陸渾子奔楚，其衆奔甘鹿。",
                    "zhushu": "甘鹿，周地。"
                },
                {
                    "paragraph": "周大獲。",
                    "zhushu": "先警戎備，故獲。"
                },
                {
                    "paragraph": "宣子夢文公𢹂荀呉而授之陸渾，故使穆子帥師，獻俘于文宫。",
                    "zhushu": "欲以應夢。俘，芳夫切。應，應對之應。"
                },
                {
                    "paragraph": "○冬，有星孛于大辰，西及漢。",
                    "zhushu": "夏之八月，辰星見在天漢西。今孛星岀辰西，光芒東及天漢。夏，戸雅切。見，賢遍切。"
                },
                {
                    "paragraph": "申須日彗，所以除舊布新也。",
                    "zhushu": "申須，魯大夫。彗，似銳切，又息遂切。"
                },
                {
                    "paragraph": "天事𢘆象，",
                    "zhushu": "天道𢘆以象𩔖告示人。"
                },
                {
                    "paragraph": "今除於火，火出必布焉。諸侯其有火災乎？",
                    "zhushu": "今火向伏，故如當須火出，乃布散爲災。向，許亮切。又作嚮。"
                },
                {
                    "paragraph": "梓愼曰：“往年吾見之，是其徴也，",
                    "zhushu": "徵，始有形象而微也。"
                },
                {
                    "paragraph": "火出而見，",
                    "zhushu": "前年火出時。見，賢遍切，下同。"
                },
                {
                    "paragraph": "今兹火出而章，必火入而伏。",
                    "zhushu": "隨火没也。"
                },
                {
                    "paragraph": "其居火也乆矣，",
                    "zhushu": "歷三年，"
                },
                {
                    "paragraph": "其與不然乎？",
                    "zhushu": "言必然也。與，如字，又音預。"
                },
                {
                    "paragraph": "火岀，於夏爲三月，",
                    "zhushu": "謂昏見。"
                },
                {
                    "paragraph": "於商爲四月，於周爲五月。夏數得天，",
                    "zhushu": "得天正。"
                },
                {
                    "paragraph": "若火作，其四國當之，在宋、衛、陳、鄭乎？宋，大辰之虚也；",
                    "zhushu": "大辰，大火，宋分野。虚，起居切。分，扶問切。"
                },
                {
                    "paragraph": "陳，大皥之虚也；",
                    "zhushu": "大皥居陳，木火所自岀。"
                },
                {
                    "paragraph": "鄭，祝融之虚也，",
                    "zhushu": "祝融，髙辛氏之火正，居鄭。"
                },
                {
                    "paragraph": "皆火房也。",
                    "zhushu": "房，舎也。"
                },
                {
                    "paragraph": "星孛及漢，漢，水祥也。",
                    "zhushu": "天漢，水也。"
                },
                {
                    "paragraph": "衛，顓頊之虚也，故爲帝丘，",
                    "zhushu": "衛，今濮陽縣，昔帝顓頊居之，其城内有顓頊冢。濮，音卜。"
                },
                {
                    "paragraph": "其星爲大水，",
                    "zhushu": "衛星營室，營室，水也。"
                },
                {
                    "paragraph": "水，火之牡也。",
                    "zhushu": "牡，雄也。牡，茂后切。"
                },
                {
                    "paragraph": "其以丙子若壬午作乎！水火所以合也。",
                    "zhushu": "丙午，火；壬子，水。水火合而相薄，水少而火多，故水不勝火。薄，本又作搏，音博。"
                },
                {
                    "paragraph": "若火入而伏，必以壬午，",
                    "zhushu": "尙未知今孛星當復隨火星俱伏不，故言若。復，扶又切。"
                },
                {
                    "paragraph": "不過其見之月。”",
                    "zhushu": "火見周之五月。"
                },
                {
                    "paragraph": "鄭禆竈言於子産曰：“宋、衛、陳、鄭將同日火。若我用瓘斝玉瓉，鄭必不火。”",
                    "zhushu": "瓘，珪也。斝，玉爵也。瓉，勺也。欲以禳火。禆，婢支切。瓘，古亂切。斝，古雅切。瓉，才旦切。勺，上若切。禳，本亦作攘，如字。"
                },
                {
                    "paragraph": "子産弗與。",
                    "zhushu": "以爲天災流行，非禳所息故也。爲明年宋、衛、陳、鄭災傳。"
                },
                {
                    "paragraph": "○呉伐楚，陽匄爲令尹，卜戰，不吉。",
                    "zhushu": "陽匄，穆王曾孫，令尹子瑕。匄，古害切。"
                },
                {
                    "paragraph": "司馬子魚曰：“我得上流，何故不吉？",
                    "zhushu": "子魚，公子魴也。順江而下，易用勝敵。舫，音房。易，以䜴切。"
                },
                {
                    "paragraph": "且楚故，司馬令龜，我請改卜。”令曰：“魴也以其屬死之，楚師繼之，尚大克之。”吉。",
                    "zhushu": "得吉兆。"
                },
                {
                    "paragraph": "戰于長岸，子魚先死，楚師繼之，大敗呉師，獲其乘舟餘皇。",
                    "zhushu": "餘皇，舟名。乗，如字，又繩證切。下同。"
                },
                {
                    "paragraph": "使隨人與後至者守之，環而塹之，及泉，",
                    "zhushu": "環，周也。環，如字，又音患。塹，七豔切。"
                },
                {
                    "paragraph": "盈其隧炭，陳以待命。",
                    "zhushu": "隧，出入道。隧，音遂。炭，吐旦切。"
                },
                {
                    "paragraph": "呉公子光",
                    "zhushu": "光，諸樊子闔廬。闔，户臘切。廬，力居切。"
                },
                {
                    "paragraph": "請於其衆曰：“喪先王之乗舟，豈唯光之罪，衆亦有焉。請藉取之以救死。”",
                    "zhushu": "藉衆之力以取舟。喪，息浪切。"
                },
                {
                    "paragraph": "衆許之。使長鬣者三人",
                    "zhushu": "長鬣，多髭鬚，與呉人異形狀，詐爲楚人。鬣，力輒切。髭，子斯切。鬚，音須。"
                },
                {
                    "paragraph": "潜伏於舟側，曰：“我呼餘皇，則對。師夜從之。”",
                    "zhushu": "師，呉師也。呼，呼路切，又如字。"
                },
                {
                    "paragraph": "三呼，皆迭對。",
                    "zhushu": "迭，更也。迭，待結切，又音弟。更，音庚。"
                },
                {
                    "paragraph": "楚人從而殺之，楚師亂，呉人大敗之，取餘皇以歸。",
                    "zhushu": "傳言呉光有謀。"
                }
            ]
        },
        {
            "name": "昭公五第二十四",
            "paragraphs": [
                {
                    "paragraph": "昭公五第二十四",
                    "zhushu": "",
                    "type": 1
                },
                {
                    "paragraph": "經十有八年，春，王三月，曹伯須卒。",
                    "zhushu": "未同盟而赴以名。"
                },
                {
                    "paragraph": "○夏，五月壬午，宋、衛、陳、鄭災。",
                    "zhushu": "來告，故書。天火曰災。"
                },
                {
                    "paragraph": "○六月，邾人入鄅。",
                    "zhushu": "鄅國，今琅邪開陽縣。鄅，音禹，許愼、郭璞音矩。琅，音郎，本或作郎。"
                },
                {
                    "paragraph": "○秋，葬曹平公。○冬，許遷于白羽。",
                    "zhushu": "自葉遷也。長鄭而樂遷，故以自遷爲文。葉，始渉切。",
                    "type": 2
                },
                {
                    "paragraph": "傳十八年，春，王二月乙卯，周毛得殺毛伯過",
                    "zhushu": "毛伯過，周大夫。得，過之族。過，古禾切。"
                },
                {
                    "paragraph": "而代之。",
                    "zhushu": "代居其位。"
                },
                {
                    "paragraph": "萇𢎞曰：“毛得必亡，是昆吾稔之日也，侈故之以。",
                    "zhushu": "昆吾，夏伯也。稔，熟也。侈惡積熟，以乙卯日與桀同誅。萇，直良切。稔，而審切。侈，昌氏切，又尸氏切。夏，戸雅切。"
                },
                {
                    "paragraph": "而毛得以濟侈於王都，不亡何待？”",
                    "zhushu": "爲二十六年毛伯奔楚傳。"
                },
                {
                    "paragraph": "○三月，曹平公卒。",
                    "zhushu": "爲下會葬見原伯起本。"
                },
                {
                    "paragraph": "○夏，五月，火始昏見。",
                    "zhushu": "火，心星。見，賢遍切。"
                },
                {
                    "paragraph": "丙子，風。梓愼曰：“是謂融風，火之始也。",
                    "zhushu": "東北曰融風。融風，木也。木，火母，故曰火之始。"
                },
                {
                    "paragraph": "七日，其火作乎！”",
                    "zhushu": "從丙子至壬午七日，水火合之日，故知當火作。"
                },
                {
                    "paragraph": "戊寅，風甚。壬午，大甚。宋、衛、陳、鄭皆火。梓愼登大庭氏之庫以望之，",
                    "zhushu": "大庭氏，古國名，在魯城内。魯於其處作庫，髙顯，故登以望氣。參近占以審前年之言。釋文：大甚，本或作“火甚”。處，昌慮切。下“祭處”同。故登以望氣，本或作“以望氛氣”。"
                },
                {
                    "paragraph": "曰：“宋、衛、陳、鄭也。”數日，皆來告火。",
                    "zhushu": "言經所以書。數，所主切。"
                },
                {
                    "paragraph": "禆𥨫曰：“不用吾言，鄭又將火。”",
                    "zhushu": "前年禆竈欲用瓘斝禳火，子産不聽，今復謂用之。禳，如羊切。復，扶又切。下同。"
                },
                {
                    "paragraph": "鄭人請用之。",
                    "zhushu": "信竈言。"
                },
                {
                    "paragraph": "子産不可。子大叔曰：“寳以保民也。若有火，國幾亡。可以救亡，子何愛焉？”子産曰：“天道逺，人道邇，非所及也，何以知之？竈焉知天道？是亦多言矣，豈不或信？”",
                    "zhushu": "多言者或時有中。幾，音祈，又音機。焉，於䖍切。中，丁仲切。"
                },
                {
                    "paragraph": "遂不與。亦不復火。",
                    "zhushu": "傳言天道難明，雖禆竈猶不足以盡知之。"
                },
                {
                    "paragraph": "鄭之未災也，里析告子産曰：“將有大祥，",
                    "zhushu": "里析，鄭大夫。祥，變異之氣。折，星歷切。“大祥”，或作“火祥”，非也。"
                },
                {
                    "paragraph": "民震動，國幾亡。吾身汦焉，弗良及也。",
                    "zhushu": "言將先災死。汦，面忍切。先，悉薦切。"
                },
                {
                    "paragraph": "國遷，其可乎？”子産曰：“雖可，吾不足以定遷矣。”",
                    "zhushu": "子産知天災不可逃，非遷所免，故託以知不足。知，音智。"
                },
                {
                    "paragraph": "及火，里析死矣，未葬，子産使輿三十人遷其柩。",
                    "zhushu": "以其常與已言故。輿，音餘。柩，其又切。"
                },
                {
                    "paragraph": "火作，子産辭晉公子、公孫于東門，",
                    "zhushu": "晉人新來未入，故辭不使前也。"
                },
                {
                    "paragraph": "使司宼出新客，",
                    "zhushu": "新來聘者。"
                },
                {
                    "paragraph": "禁舊客勿出於宫。",
                    "zhushu": "爲其知國情，不欲令去。爲，于僞切。令，力呈切。"
                },
                {
                    "paragraph": "使子寛、子上廵羣屏攝，至于大宫。",
                    "zhushu": "二子，鄭大夫。屏攝，𥙊祀之位。大官，鄭祖廟。巡行宗廟，不得使火及之。行，下孟切。下“行火”、下注“履行”同。"
                },
                {
                    "paragraph": "使公孫登徙大龜，",
                    "zhushu": "登，開卜大夫。"
                },
                {
                    "paragraph": "使祝史徙主祏於周廟，告于先君。",
                    "zhushu": "祏，廟主石函。周廟，厲王廟也。有火災，故合羣主於祖廟，易救護。祏，音石。函，音咸。易，以䜴切。"
                },
                {
                    "paragraph": "使府人、庫人各儆其事。",
                    "zhushu": "儆，備火也。儆，音景。"
                },
                {
                    "paragraph": "商成公儆司宫，",
                    "zhushu": "商成公，鄭大夫。司宫，巷伯、寺人之官。"
                },
                {
                    "paragraph": "出舊宫人，寘諸火所不及。",
                    "zhushu": "舊宫人，先公官女。寘，之䜴切。"
                },
                {
                    "paragraph": "司馬、司宼列居火道，",
                    "zhushu": "備非常也。"
                },
                {
                    "paragraph": "行火所焮。",
                    "zhushu": "焮，炙也。焮，許靳切。"
                },
                {
                    "paragraph": "城下之人，伍列登城。",
                    "zhushu": "爲部伍登城，備姦也。"
                },
                {
                    "paragraph": "明日，使野司宼各保其徴。",
                    "zhushu": "野司宼，縣士也。火之明日，四方乃聞災，故戒保所徵役之人。"
                },
                {
                    "paragraph": "郊人𦔳祝史除於國北，",
                    "zhushu": "爲祭處。於國北者，就太隂禳火。"
                },
                {
                    "paragraph": "禳火千。𤣥冥囬禄，",
                    "zhushu": "玄𡨋，水神。囬禄，火神。𡨋，亡丁切。"
                },
                {
                    "paragraph": "祈于四鄘。",
                    "zhushu": "鄘，城也。城積土，隂氣所聚，故祈祭之，以禳火之餘災。鄘，音容。"
                },
                {
                    "paragraph": "書焚室而寛其征，與之材。",
                    "zhushu": "征，賦稅也。稅，始銳切。"
                },
                {
                    "paragraph": "三日哭，國不市。",
                    "zhushu": "示憂戚，不㑹市。"
                },
                {
                    "paragraph": "使行人告於諸侯。宋、衛皆如是。陳不救火，許不弔災，君子是以知陳、許之先亡也。",
                    "zhushu": "不義，所以亡。"
                },
                {
                    "paragraph": "○六月，鄅人藉稻。",
                    "zhushu": "鄔，妘姓國也。其君自出藉稻，蓋履行之。妘，音云。"
                },
                {
                    "paragraph": "邾人襲鄅，鄅人將閉門，邾人羊羅攝其首焉，",
                    "zhushu": "斬得閉門者頭。"
                },
                {
                    "paragraph": "遂入之，盡俘以歸。鄅子曰：“余無歸矣。”從帑於邾，邾莊公反鄅夫人，而舎其女。",
                    "zhushu": "爲明年宋伐邾起。俘，芳去切。帑，音奴。"
                },
                {
                    "paragraph": "○秋，葬曹平公。往者見周原伯魯焉，",
                    "zhushu": "原伯魯，周大夫。"
                },
                {
                    "paragraph": "與之語，不說學。歸以語閔子馬。閔子馬曰：“周其亂乎！夫必多有是說，而後及其大人。",
                    "zhushu": "國亂俗壞，言者適多，漸以及大人。大人，在位者。說，音恱。語，魚據切。"
                },
                {
                    "paragraph": "大人患失而惑，又曰：“可以無學，無學不害。”",
                    "zhushu": "患有學而失道者以惑其意。"
                },
                {
                    "paragraph": "不害而不學，則苟而可，",
                    "zhushu": "以爲無害，遂不學，則皆懷苟且。"
                },
                {
                    "paragraph": "於是乎下陵上替，能無亂乎？夫學，殖也。不學將落，原氏其亡乎！”",
                    "zhushu": "殖，生長也。言學之進德，如農之殖苗，日新日益。替，他計切。殖，時力切。長，丁丈切。"
                },
                {
                    "paragraph": "○七月，鄭子産爲火故，大爲社，",
                    "zhushu": "爲，治也。爲，子僞切。下爲蒐同。"
                },
                {
                    "paragraph": "祓禳於四方，振除火災，禮也。",
                    "zhushu": "振，棄也。祓，芳佛切。徐音廢。"
                },
                {
                    "paragraph": "乃簡兵大蒐，將爲蒐除。",
                    "zhushu": "治兵於廟，城内地迫，故除廣之。"
                },
                {
                    "paragraph": "子大叔之廟在道南，其寢在道北，其庭小。",
                    "zhushu": "庭，蒐場也。場，直長切。"
                },
                {
                    "paragraph": "過期三日，",
                    "zhushu": "處小，不得一時畢。處，昌慮切。"
                },
                {
                    "paragraph": "使除徒陳於道南廟北，曰：“子産過女，而命速除，乃毀於而向。”",
                    "zhushu": "而，女也。毀女所向。女，音汝。注同。向，許亮切。本又作“郷”。"
                },
                {
                    "paragraph": "子産朝，",
                    "zhushu": "朝君。"
                },
                {
                    "paragraph": "過而怒之，",
                    "zhushu": "怒不毀。"
                },
                {
                    "paragraph": "除者南毀。子産及衝，使從者止之，曰：“毀於北方。”",
                    "zhushu": "言子産仁，不忍毁人廟。衝，昌容切。從，才用切。"
                },
                {
                    "paragraph": "火之作也，子産授兵登陴。子大叔曰：“晉無乃討乎？”",
                    "zhushu": "辭晉公子、公孫而授兵，似若叛晉。陴，婢支切。"
                },
                {
                    "paragraph": "子産曰：“吾聞之，小國忘守則危，況有災乎？國之不可小，有備故也。”旣，晉之邊吏讓鄭曰：“鄭國有災，晉君、大夫不敢寧居，卜筮走望，不愛牲玉。鄭之有災，寡君之憂也。今執事𢵧然授兵登陴，",
                    "zhushu": "𢵧然，勁忿貌。守，手又切，又如字。𢵧，遐板切。勁，吉政切。"
                },
                {
                    "paragraph": "將以誰罪？邊人恐懼，不敢不告。”子産對曰：“若吾子之言，敝邑之災，君之憂也。敝邑失政，天降之災，又懼䜛慝之間謀之，以啓寡人，荐爲敝邑不利，",
                    "zhushu": "荐，重也。恐，丘勇切。慝，他得切。間，間厠之間。荐，在遍切。重，直用切。"
                },
                {
                    "paragraph": "以重君之憂。幸而不亡，猶可說也。",
                    "zhushu": "說，解也。"
                },
                {
                    "paragraph": "不幸而亡，君雖憂之，亦無及也。鄭有他竟，望走在晉。",
                    "zhushu": "言鄭雖與地國爲竟，每瞻望晉歸赴之。竟，音境。"
                },
                {
                    "paragraph": "旣事晉矣，其敢有二心？”",
                    "zhushu": "傳言子産有備。"
                },
                {
                    "paragraph": "○楚左尹王子勝言於楚子曰：“許於鄭，仇敵也，而居楚地，以不禮於鄭。",
                    "zhushu": "十三年，平王復遷邑，許自夷還居葉，恃楚而不事鄭。"
                },
                {
                    "paragraph": "晉、鄭方睦，鄭若伐許，而晉助之，楚喪地矣。君盍遷許？許不專於楚，",
                    "zhushu": "自以舊國，不專心事楚。喪，息浪切。盍，戸臘切。"
                },
                {
                    "paragraph": "鄭方有令政。許曰：“余舊國也。”",
                    "zhushu": "許先鄭封。先，悉薦切。"
                },
                {
                    "paragraph": "鄭曰：“余俘邑也。”",
                    "zhushu": "隱十一年，鄭滅許而復存之，故日我俘邑。復，扶又切。"
                },
                {
                    "paragraph": "葉在楚國，方城外之蔽也。",
                    "zhushu": "爲方城外之蔽障。障，章亮切。"
                },
                {
                    "paragraph": "土不可易，",
                    "zhushu": "易，輕也。易，以䜴切。"
                },
                {
                    "paragraph": "國不可小，",
                    "zhushu": "謂鄭。"
                },
                {
                    "paragraph": "許不可俘，讎不可啓。君其圖之！”楚子說。",
                    "zhushu": "說，音悅。"
                },
                {
                    "paragraph": "冬，楚子使王子勝遷許於析，實白羽。",
                    "zhushu": "於傳時白拜，改為析。析，星歷切。",
                    "type": 2
                },
                {
                    "paragraph": "經十有九年，春，宋公伐邾。",
                    "zhushu": "爲鄅。爲，子僞切。"
                },
                {
                    "paragraph": "○夏，五月，戊辰，許丗子止弑其君買。",
                    "zhushu": "加弑者，責止不舎藥物。弑，音試。舎，音捨。"
                },
                {
                    "paragraph": "○己卯，地震。",
                    "zhushu": "無傳。"
                },
                {
                    "paragraph": "○秋，齊髙發帥師伐莒。○冬，葬許悼公。",
                    "zhushu": "無傳。",
                    "type": 2
                },
                {
                    "paragraph": "傳十九年，春，楚工尹赤遷隂于下隂。",
                    "zhushu": "隂縣，今屬南郷郡。"
                },
                {
                    "paragraph": "令尹子瑕城郟。叔孫昭子曰：“楚不在諸侯矣。其僅自完也，以持其丗而已。”",
                    "zhushu": "遷隂、城郟，皆欲以自完守。郟，古洽切。僅，音覲。持，如字，本或作恃怙之字，非也。"
                },
                {
                    "paragraph": "○楚子之在蔡也，",
                    "zhushu": "蓋爲大夫時往聘蔡。"
                },
                {
                    "paragraph": "郥陽封人之女奔之，生大子建。",
                    "zhushu": "郥陽，蔡邑。郥，古闐切。"
                },
                {
                    "paragraph": "及即位，使伍奢爲之帥。",
                    "zhushu": "伍奢，伍舉之子，伍貟之父。貟，音云。"
                },
                {
                    "paragraph": "費無極爲少師，無寵焉，欲譛諸王，曰：“建可室矣。”",
                    "zhushu": "室，妻也。少，詩照切。"
                },
                {
                    "paragraph": "王爲之聘於秦，無極與逆，勸王取之。正月，楚夫人嬴氏至自秦。",
                    "zhushu": "王自取之，故稱夫人。至，爲下拜夫人起。爲，于僞切。與，音預。嬴，音盈。"
                },
                {
                    "paragraph": "○鄅夫人，宋向戍之女也，故向寧請師。",
                    "zhushu": "寧，向戌子也。請於宋公伐邾。向，傷亮切。戌，音恤。"
                },
                {
                    "paragraph": "二月，宋公伐邾，圍蟲。三月，取之，",
                    "zhushu": "蟲，邾邑。不書圍，取，不以告。蟲，直忠切。"
                },
                {
                    "paragraph": "乃盡歸鄅俘。○",
                    "zhushu": ""
                },
                {
                    "paragraph": "夏，許悼公瘧。五月戊辰，飲大子止之藥，卒。",
                    "zhushu": "止獨進藥，不由醫。瘧，魚略切，病也。"
                },
                {
                    "paragraph": "大子奔晉。書曰：“弑其君。”君子曰：“盡心力以事君，舎藥物可也。”",
                    "zhushu": "藥物有毒，當由醫，非凡人所知。譏止不舎藥物，所以加弑君之名。舎，音捨。下注“舎子”同。"
                },
                {
                    "paragraph": "○邾人、郳人、徐人會宋公。乙亥，同盟于蟲。",
                    "zhushu": "終宋公伐邾事。郳，五𠔃切。"
                },
                {
                    "paragraph": "○楚子爲舟師以伐濮。",
                    "zhushu": "濮，南夷也。濮，音卜。"
                },
                {
                    "paragraph": "費無極言於楚子曰：“晉之伯也，邇於諸夏，而楚辟陋，故弗能與爭。若大城城父，而寘大子焉，",
                    "zhushu": "城父，今襄城城父縣。伯，音霸。夏，戸雅切。辟，匹亦切。父，音甫。寘，之豉切。"
                },
                {
                    "paragraph": "以通北方，王收南方，是得天下也。”王說，從之。故大子建居于城父。",
                    "zhushu": ""
                },
                {
                    "paragraph": "令尹子瑕聘于秦，拜夫人也。",
                    "zhushu": "爲明年譛大子張本，故以為夫人遣謝秦。說，音悅。"
                },
                {
                    "paragraph": "○秋，齊髙發帥師伐莒。",
                    "zhushu": "莒不事齊故。"
                },
                {
                    "paragraph": "莒子奔紀鄣。",
                    "zhushu": "紀鄣，莒邑也。東海贛榆縣東北有紀城。鄣，音章，注及下同。贛，古弄切；如淳一音耿弇切。榆，音俞。"
                },
                {
                    "paragraph": "使孫書伐之。",
                    "zhushu": "孫書，陳無字之子子占也。"
                },
                {
                    "paragraph": "初，莒有婦人，莒子殺其夫，己爲𡠉婦。",
                    "zhushu": "寡婦爲嫠。嫠，力之切；本又作釐。"
                },
                {
                    "paragraph": "及老，託於紀鄣，紡焉以度而去之。",
                    "zhushu": "因紡纑，連所紡以度城而藏之，以待外攻者，欲報讎。紡，芳往切。度，待洛切。去，起吕切。裴松之注魏志云：“古人謂藏爲去。”案今關中猶有此音。纑，力呉切，麻縷也。"
                },
                {
                    "paragraph": "及師至，則投諸外。",
                    "zhushu": "投繩城外，隨之而出。"
                },
                {
                    "paragraph": "或獻諸子占，子占使師夜縋而登。",
                    "zhushu": "縁繩登城。縋，音僞切，及下同。"
                },
                {
                    "paragraph": "登者六十人，縋絶。師鼔譟，城上之人亦譟。莒共公懼，啓西門而岀。七月丙子，齊師入紀。",
                    "zhushu": "傳言怨不在大。譟，素報切。城上之人亦譟。一本作“上之人亦譟”。共，音恭。"
                },
                {
                    "paragraph": "○是歳也，鄭駟偃卒。子游娶於晉大夫，生絲，弱。",
                    "zhushu": "子游，駟偃也。弱，幼少。少，詩照切。"
                },
                {
                    "paragraph": "其父兄立子瑕。",
                    "zhushu": "子瑕，子游叔父駟乞。"
                },
                {
                    "paragraph": "子産憎其爲人也，",
                    "zhushu": "憎子瑕。"
                },
                {
                    "paragraph": "且以爲不順，",
                    "zhushu": "舎子立叔，不順禮也。"
                },
                {
                    "paragraph": "弗許，亦弗止。",
                    "zhushu": "許之爲違禮，止之爲違衆。故中立。"
                },
                {
                    "paragraph": "駟氏聳。",
                    "zhushu": "聳，懼也。聳，息勇切。注同。"
                },
                {
                    "paragraph": "他日，絲以告其勇。冬，晉人使以幣如鄭，問駟乞之立故。駟氏懼，駟乞欲逃，子産弗遣。請龜以卜，亦弗予。大夫謀對，子産不待而對客曰：“鄭國不天，",
                    "zhushu": "不獲天福。"
                },
                {
                    "paragraph": "寡君之二三臣札瘥夭昏，",
                    "zhushu": "大死曰札，小疫曰瘥，短折曰夭，未名曰昏。札，側八切，一音截；字林作㱜，壯列切，云夭死也。瘥，才何切；字林作𣩈，注同。夭，於表切，注同。昏，如字。疫，音役。"
                },
                {
                    "paragraph": "今又喪我先大夫偃，其子幼弱，其一二父兄懼隊宗主，私族於謀，而立長親。",
                    "zhushu": "於私族之謀，冝立親之長者。喪，息浪切。隊，直類切。長，丁丈切。"
                },
                {
                    "paragraph": "寡君與其二三老曰：“抑天實剥亂是，吾何知焉？”",
                    "zhushu": "言天自欲亂駟氏，非國所知。剥，邦角切。"
                },
                {
                    "paragraph": "諺曰：“無過亂門。”民有兵亂，猶憚過之，而況敢知天之所亂？今大夫將問其故，抑寡君實不敢知，其誰實知之？平丘之會，",
                    "zhushu": "在十三年。諺，音彦。過，古禾切，又古卧切。憚，待旦切。"
                },
                {
                    "paragraph": "君㝷舊盟，曰：“無或失職。”若寡君之二三臣，其即丗者，晉大夫而專制其位，是晉之縣鄙也，何國之爲？”辭客幣而報其使。晉人舎之。",
                    "zhushu": "遣人報晉使。使，所吏切。"
                },
                {
                    "paragraph": "○楚人城州來。沈尹戌曰：“楚人必敗。",
                    "zhushu": "十三年，呉縣州來，今就城而取之。戌，莊王曾孫，葉公諸梁父也。戌，音恤。葉，始渉切。"
                },
                {
                    "paragraph": "昔呉滅州來，",
                    "zhushu": "在十三年。"
                },
                {
                    "paragraph": "子旗請伐之。王曰：“吾未撫吾民。”今亦如之，而城州來以挑呉，能無敗乎？”侍者曰：“王施舎不倦，息民五年，可謂撫之矣。”戍曰：“吾聞撫民者，節用於内，而樹德於外，民樂其性，而無宼讎。今宫室無量，民人日駭，勞罷死轉，",
                    "zhushu": "轉，遷徙也。旗，音其。挑，徒了切。樂，音洛。罷，音皮。本或作疲。"
                },
                {
                    "paragraph": "忘寢與食，非撫之也。”",
                    "zhushu": "傳言平王所以不能霸。"
                },
                {
                    "paragraph": "○鄭大水，龍𨷵于時門之外洧淵。",
                    "zhushu": "時門，鄭城門也。洧水岀熒陽密縣，東南至潁川長平入潁。洧，于軌切。"
                },
                {
                    "paragraph": "國人請爲禜焉。子産弗許，曰：“我𨷵，龍不我覿也。",
                    "zhushu": "覿，見也。禜，爲命切。覿，大歷切。見，賢遍切。"
                },
                {
                    "paragraph": "龍𨷵，我獨何覿焉？禳之，則彼其室也。",
                    "zhushu": "淵，龍之室。"
                },
                {
                    "paragraph": "吾無求於龍，龍亦無求於我。”乃止也。",
                    "zhushu": "傳言子産之知。知，音智。"
                },
                {
                    "paragraph": "○令尹子瑕言蹶由於楚子",
                    "zhushu": "蹶由，呉王弟。五年，靈王執以歸。蹶，九衛切。"
                },
                {
                    "paragraph": "曰：“彼何罪？諺所謂“室於怒，市於色”者，楚之謂矣。",
                    "zhushu": "言靈王怒呉子而執其弟，猶人忿於室家而作色於市人。"
                },
                {
                    "paragraph": "舎前之忿可也。”乃歸蹶由。",
                    "zhushu": "言楚子能用善言。舍，音捨，又音赦。",
                    "type": 2
                },
                {
                    "paragraph": "經二十年，春，王正月。○",
                    "zhushu": ""
                },
                {
                    "paragraph": "夏，曹公孫會自鄸出奔宋。",
                    "zhushu": "無傳。甞有玉帛之使來告，故書。鄸，曹邑。鄸，莫公切，又亡增切，字林音夢。案夢字，字林亡忠切。使，所吏切。"
                },
                {
                    "paragraph": "○秋，盗殺衛侯之兄縶。",
                    "zhushu": "齊豹作而不義，故書曰盗。所謂求名而不得。縶，張立切。"
                },
                {
                    "paragraph": "○冬，十月，宋華亥、向寧、華定出奔陳。",
                    "zhushu": "與君爭而出，皆書名，惡之。華，户化切。爭，爭𨷵之爭。惡，烏路切。"
                },
                {
                    "paragraph": "○十有一月，辛卯，蔡侯廬卒。",
                    "zhushu": "無傳。未同盟而赴以名。廬，力於切。本又作“盧”，力烏切。",
                    "type": 2
                },
                {
                    "paragraph": "傳二十年，春，王二月，己丑，日南至。",
                    "zhushu": "是歳朔，且冬至之歳也。當言“正月己丑朔，日南至。時史失閏，閏更在二月後，故經因史而書正月，傳更具於二月記南至日，以正曆也。"
                },
                {
                    "paragraph": "梓愼望氛",
                    "zhushu": "氛，氣也。時魯侯不行登臺之禮，使梓愼望氛。氛，芳云切。"
                },
                {
                    "paragraph": "曰：“今兹宋有亂，國幾亡，三年而後弭。蔡有大喪。”",
                    "zhushu": "爲宋華、向出奔、蔡侯卒傳。幾，音祈，又音機。弭，弭耳切。"
                },
                {
                    "paragraph": "叔孫昭子曰：“然則戴、桓也。",
                    "zhushu": "戴族，華氏。桓族，向氏。"
                },
                {
                    "paragraph": "汱侈無禮已甚，亂所在也。”",
                    "zhushu": "傳言妖由人興。汏，音泰。"
                },
                {
                    "paragraph": "○費無極言於楚子曰：“建與伍奢將以方城之外叛，自以爲猶宋、鄭也，齊、晉又交輔之，將以害楚，其事集矣。”王信之，問伍奢。伍奢對曰：“君一過多矣，",
                    "zhushu": "一過，納建妻。"
                },
                {
                    "paragraph": "何信於䜛？”王執伍奢，",
                    "zhushu": "忿奢切言。"
                },
                {
                    "paragraph": "使城父司馬奮楊殺大子。未至，而使遣之。",
                    "zhushu": "知大子𡨚，故遣令去。奮，方問切。𡨚，於元切。令，力呈切。"
                },
                {
                    "paragraph": "三月，大子建奔宋。王召奮揚，奮揚使城父人執己以至。王曰：“言出於余口，入於爾耳，誰告建也？”對曰：“臣告之。君王命臣曰：“事建如事余。”臣不佞，",
                    "zhushu": "佞，才也。"
                },
                {
                    "paragraph": "不能苟貳。奉初以還，",
                    "zhushu": "奉初命以周旋，"
                },
                {
                    "paragraph": "不忍後命，故遣之。旣而悔之，亦無及已。”王曰：“而敢來，何也？”對曰：“使而失命，召而不來，是再奸也。",
                    "zhushu": "奸，犯也。使，所吏切，又如字。奸，音干。"
                },
                {
                    "paragraph": "逃無所入。”王曰：“歸，從政如他日。",
                    "zhushu": "善其言，舍使還。還，音環。下“還豹”同。"
                },
                {
                    "paragraph": "無極日，奢之子材，若在呉，必憂楚國，盍以免其父召之。彼仁，必來。不然，將爲患。”王使召之，曰：“來，吾免而父。”棠君尚謂其弟貟",
                    "zhushu": "棠君，奢之長子尚也，爲棠邑大夫。貟，尚弟子胥。盍，戸臘切。棠君尚，“君”或作“尹”。貟，音云。長，丁丈切。"
                },
                {
                    "paragraph": "曰：“爾適呉，我將歸死。吾知不逮，",
                    "zhushu": "自以知不及貟。知，音智。注及下“知也”同。又如字。遠，音代，又大計切。"
                },
                {
                    "paragraph": "我能死，爾能報。聞免父之命，不可以莫之奔也；親戚爲戮，不可以莫之報也。奔死免父，孝也；度功而行，仁也；",
                    "zhushu": "仁者貴成功。度，待洛切。"
                },
                {
                    "paragraph": "擇任而往，知也；",
                    "zhushu": "員任報讎，任，音壬。"
                },
                {
                    "paragraph": "知死不辟，勇也。",
                    "zhushu": "尚爲勇。"
                },
                {
                    "paragraph": "父不可棄，",
                    "zhushu": "俱去爲棄父。"
                },
                {
                    "paragraph": "名不可廢，",
                    "zhushu": "俱死爲廢名。讎。"
                },
                {
                    "paragraph": "爾其勉之，相從爲愈。”",
                    "zhushu": "愈，差也。差，初賣切。"
                },
                {
                    "paragraph": "伍尚歸。奢聞貟不來，曰：“楚君、大夫其旰食乎！”",
                    "zhushu": "將有呉憂，不得早食。旰，古且切。"
                },
                {
                    "paragraph": "楚人皆殺之。",
                    "zhushu": ""
                },
                {
                    "paragraph": "貟如呉，言伐楚之利於州于。",
                    "zhushu": "州于，呉子僚。僚，力彫切。"
                },
                {
                    "paragraph": "公子光曰：“是宗爲戮，而欲反其讎，不可從也。”",
                    "zhushu": "光，呉公子闔廬也。反，復也。"
                },
                {
                    "paragraph": "貟曰：“彼將有他志，",
                    "zhushu": "光欲弑僚，不利員用事，故破其議，而貟亦知之。"
                },
                {
                    "paragraph": "余姑爲之求士，而鄙以待之。”",
                    "zhushu": "計未得用，故進勇士以求入於光，退居邊鄙。"
                },
                {
                    "paragraph": "乃見鱄設諸焉，",
                    "zhushu": "鱄諸，勇士。見，賢遍切。鱄，音專。"
                },
                {
                    "paragraph": "而耕於鄙。",
                    "zhushu": "爲二十七年呉弒僚傳。弑，申志切。"
                },
                {
                    "paragraph": "○宋元公無信多私，而惡華、向。華定、華亥與向寧謀曰：“亡愈於死，先諸？”",
                    "zhushu": "恐元公殺己，欲先作亂。惡，烏路切。"
                },
                {
                    "paragraph": "華亥僞有疾，以誘羣公子。公子問之，則執之。夏六月丙申，殺公子寅、公子御戎、公子朱、公子固、公孫援、公孫丁，拘向勝、向行於其廪。",
                    "zhushu": "八子皆公黨。御，魚吕切，又如字。援，于眷切。拘，九于切。廪，力甚切。"
                },
                {
                    "paragraph": "公如華氏請焉，弗許，遂劫之。",
                    "zhushu": "劫公。"
                },
                {
                    "paragraph": "癸卯，取大子欒與母弟辰、公子地以爲質。",
                    "zhushu": "欒，景公也。民及地，皆元公弟。欒，力官切。質，音致，下同。辰及地，皆元公弟。案：公子辰是景公之母弟，地是辰兄，皆當爲元公之子。今注皆作“元公弟”，誤耳。"
                },
                {
                    "paragraph": "公亦取華亥之子無慼、向寧之子羅、華定之子啓，與華氏盟，以爲質。",
                    "zhushu": "爲此冬華、向出奔傳。慼，于歷切。"
                },
                {
                    "paragraph": "○衛公孟縶狎齊豹，",
                    "zhushu": "公孟，靈公兄也。齊豹，齊惡之子，爲衛司寇。狎，輕也。狎，戸甲切。"
                },
                {
                    "paragraph": "奪之司宼與鄄。",
                    "zhushu": "鄄，豹邑。鄄，音絹。"
                },
                {
                    "paragraph": "有役則反之，無則取之。",
                    "zhushu": "縶足不良，故有役則以官邑還豹。使行。"
                },
                {
                    "paragraph": "公孟惡北宮喜、禇師圃，欲去之。",
                    "zhushu": "喜，貞子。惡，烏路切。禇，中呂切。圃，布五切。去，起吕切。"
                },
                {
                    "paragraph": "公子朝通于襄夫人宣姜，",
                    "zhushu": "宣姜，靈公嫡母。朝，如字。嫡，丁歷切。本又作適。"
                },
                {
                    "paragraph": "懼，而欲以作亂。故齊豹、北宫喜、禇師圃、公子朝作亂。",
                    "zhushu": ""
                },
                {
                    "paragraph": "初，齊豹見宗魯於公孟，",
                    "zhushu": "薦達也。見，賢遍切。"
                },
                {
                    "paragraph": "爲驂乗焉。",
                    "zhushu": "爲公孟驂乗。驂，七南切。乗，繩證切。下皆同。"
                },
                {
                    "paragraph": "將作亂，而謂之曰：“公孟之不善，子所知也。勿與乗，吾將殺之。”對曰：“吾由子事公孟，子假吾名焉，故不吾逺也。",
                    "zhushu": "言子借我以善名，故公孟親近我。與，音預，又如字。逺，于萬切。借，子夜切。近，“附近”之近。"
                },
                {
                    "paragraph": "雖其不善，吾亦知之。抑以利故，不能去，是吾過也。今聞難而逃，是僣子也。",
                    "zhushu": "使子言不信也。難，乃旦切。僣，子念切。"
                },
                {
                    "paragraph": "子行事乎，吾將死之，以周事子。",
                    "zhushu": "周，猶終竟也。"
                },
                {
                    "paragraph": "而歸死於公孟，其可也。”",
                    "zhushu": ""
                },
                {
                    "paragraph": "丙辰，衛侯在平壽。",
                    "zhushu": "平壽，衛下邑。"
                },
                {
                    "paragraph": "公孟有事於蓋獲之門外，",
                    "zhushu": "有事，祭也。蓋獲，衛郭門。"
                },
                {
                    "paragraph": "齊子氏帷於門外，而伏甲焉。",
                    "zhushu": "齊豹之家。"
                },
                {
                    "paragraph": "使祝鼃寘戈於車薪以當門，",
                    "zhushu": "要其前也。鼃，鳥媧切。寘，之䜴切。要，一遥切。"
                },
                {
                    "paragraph": "使一乗從公孟以出。",
                    "zhushu": "亦如前車寘戈於薪，尋其後。從，如字，又才用切。"
                },
                {
                    "paragraph": "使華齊御公孟，宗魯驂乗。及閎中，",
                    "zhushu": "閎，曲門中。華，戸化切，下同。閎，音宏。"
                },
                {
                    "paragraph": "齊氏用戈擊公孟，宗魯以背蔽之，斷肱，以中公孟之肩，皆殺之。",
                    "zhushu": ""
                },
                {
                    "paragraph": "公聞亂，乗驅自閱門入。慶比御公，公南楚驂乗。使華寅乗貳車。",
                    "zhushu": "公副車。斷，丁管切。肱，古𢎞切。中，丁仲切，下“中南”同。乗、驅，如字，又繩證切。閱，音恱。比，如字，又毗志切。"
                },
                {
                    "paragraph": "及公宮，鴻駵魋駟乗于公，",
                    "zhushu": "鴻駵魋復就公乗，一車四人。駵，音留。魋，徒囬切。復，扶又切。"
                },
                {
                    "paragraph": "公載寳以出。禇師子申遇公于馬路之衢，遂從。",
                    "zhushu": "從公出。衢，其惧切。從，才用切。"
                },
                {
                    "paragraph": "過齊氏，使華寅肉袓執蓋，以當其闕。",
                    "zhushu": "肉袒，示不敢與齊氏爭。執蓋，蔽公而去。闕，空也。以蓋當侍從空闕之處。祖，徒旱切。爭，爭𨷵之爭。處，昌慮切。"
                },
                {
                    "paragraph": "齊氏射公，中南楚之背，公遂出。寅閉郭門，",
                    "zhushu": "不欲令追者岀。射，食亦切。令，力呈切。"
                },
                {
                    "paragraph": "踰而從公。",
                    "zhushu": "踰郭岀。從，才用切，又如字。下“從公”同。"
                },
                {
                    "paragraph": "公如死鳥。",
                    "zhushu": "死鳥，衛地。"
                },
                {
                    "paragraph": "析朱鉏宵從竇出，徒行從公。",
                    "zhushu": "朱鉏，成子黒背孫。析，星歷切。鉏，仕居切。竇，音豆。"
                },
                {
                    "paragraph": "齊侯使公孫青聘于衛。",
                    "zhushu": "青，頃公之孫。頃，音傾。"
                },
                {
                    "paragraph": "旣出，聞衛亂，使請所聘。公曰：“猶在竟内，則衛君也。”乃將事焉，",
                    "zhushu": "將事，行聘事。竟，音境。"
                },
                {
                    "paragraph": "遂從諸死鳥。請將事，辭曰：“亡人不侫，失守社稷，越在草莽，吾子無所辱君命。”賔曰：“寡君命下臣於朝曰：“阿下執事。”",
                    "zhushu": "阿，比也。命已使比衛臣下。莽，莫蕩切。"
                },
                {
                    "paragraph": "臣不敢貳。”",
                    "zhushu": "貳，違命也。"
                },
                {
                    "paragraph": "主人曰：“君若惠顧先君之好，照臨敝邑，鎭撫其社稷，則有宗祧在。”",
                    "zhushu": "言受聘當在宗廟也。好，呼報切。祧，他彫切。"
                },
                {
                    "paragraph": "乃止。",
                    "zhushu": "止不行聘事。"
                },
                {
                    "paragraph": "衛侯固請見之。",
                    "zhushu": "欲與青相見。"
                },
                {
                    "paragraph": "不獲命，以其良馬見，",
                    "zhushu": "以爲相見之禮。見，賢遍切。下注“禮見”同。"
                },
                {
                    "paragraph": "爲未致使故也。",
                    "zhushu": "未致使，故不敢以客禮見。爲，于僞切。使，所吏切。"
                },
                {
                    "paragraph": "衛侯以爲乗馬。",
                    "zhushu": "喜其敬己，故貴其物。乗，繩證切，又如字。"
                },
                {
                    "paragraph": "賔將掫，",
                    "zhushu": "掫，行夜。掫，側九切，又祖侯切。行，下孟切。"
                },
                {
                    "paragraph": "主人辭曰：“亡人之憂，不可以及吾子；草莽之中，不足以辱從者。敢辭。”賔曰：“寡君之下臣，君之牧圉也。若不獲扞外役，是不有寡君也。",
                    "zhushu": "有，相親有。從，才用切。園，魚呂切。扞，戸旦切。"
                },
                {
                    "paragraph": "臣懼不免於戾，請以除死。”親執鐸，終夕與於燎。",
                    "zhushu": "設火燎以備守。鐸，待洛切。與，音預。下不與聞謀、與於青同。燎，力召切，又力弔切。一本作終多與於燎。"
                },
                {
                    "paragraph": "齊氏之宰渠子召北宫子。",
                    "zhushu": "北宫喜也。"
                },
                {
                    "paragraph": "北宮氏之宰不與聞謀，殺渠子，遂伐齊氏，滅之。丁巳晦，公入，與北宫喜盟于彭水之上。",
                    "zhushu": "喜本與齊氏同謀，故公先與喜盟。"
                },
                {
                    "paragraph": "秋七月戊午朔，遂盟國人。入月辛亥，公子朝、禇師圃、子玉霄、子髙魴出奔晉。",
                    "zhushu": "皆齊氏黨。"
                },
                {
                    "paragraph": "閏月戊辰，殺宣姜。",
                    "zhushu": "與公子朝通謀故。"
                },
                {
                    "paragraph": "衛侯賜北宫喜謚曰“貞子”，",
                    "zhushu": "減齊氏故。"
                },
                {
                    "paragraph": "賜析朱鉏謚曰“成子”，",
                    "zhushu": "霄，從公故。"
                },
                {
                    "paragraph": "而以齊氏之墓子之。",
                    "zhushu": "皆未死而賜謚及墓田。傳終而言之。"
                },
                {
                    "paragraph": "衛侯告寧于齊，且言子石。",
                    "zhushu": "子石，公孫青。言其有禮。"
                },
                {
                    "paragraph": "齊侯將飲酒，徧賜大夫曰：“二三子之敎也。”",
                    "zhushu": "言青敬衛侯。徧，音遍。"
                },
                {
                    "paragraph": "苑何忌辭曰：“與於青之賞，必及於其罰。",
                    "zhushu": "何忌，齊大夫。言青若有罪，亦當井受其罰。苑，於元切。"
                },
                {
                    "paragraph": "在康誥曰：“父子兄弟，罪不相及。”",
                    "zhushu": "尚書康誥。"
                },
                {
                    "paragraph": "況在羣臣？臣敢貪君賜以干先王？”",
                    "zhushu": "言受賜則犯康誥之義。"
                },
                {
                    "paragraph": "琴張聞宗魯死，",
                    "zhushu": "琴張，孔子弟子，字子開，名牢。牢，力刀切。"
                },
                {
                    "paragraph": "將往弔之。仲尼日：“齊豹之盗，而孟縶之賊，女何弔焉？",
                    "zhushu": "言齊豹所以爲盗，孟縶所以見賊，皆由宗魯。女，音汝。"
                },
                {
                    "paragraph": "君子不食姦，",
                    "zhushu": "如公孟不善而受其禄，是食姦也。"
                },
                {
                    "paragraph": "不受亂，",
                    "zhushu": "許豹行事，是受亂也。"
                },
                {
                    "paragraph": "不爲利疚於囬，",
                    "zhushu": "疚，病。囬，邪也。以利故不能去，是病身於邪。爲，于僞切。疚，居又切。邪，似嗟切。"
                },
                {
                    "paragraph": "不以囬待人，",
                    "zhushu": "知難不告，是以邪待人。難，乃旦切。下同。"
                },
                {
                    "paragraph": "不蓋不義，",
                    "zhushu": "以周事豹，是蓋不義。"
                },
                {
                    "paragraph": "不犯非禮。”",
                    "zhushu": "以二心事縶，是非禮。"
                },
                {
                    "paragraph": "○宋華、向之亂，公子城、",
                    "zhushu": "平公子。"
                },
                {
                    "paragraph": "公孫忌、樂舎、",
                    "zhushu": "舎，樂喜孫。"
                },
                {
                    "paragraph": "司馬彊、向冝、向鄭、",
                    "zhushu": "冝、鄭，皆向戍子。"
                },
                {
                    "paragraph": "楚建、",
                    "zhushu": "楚平王之亡大子。"
                },
                {
                    "paragraph": "郳申",
                    "zhushu": "小邾，穆公子。郳，五𠔃切。"
                },
                {
                    "paragraph": "出奔鄭。",
                    "zhushu": "八子，宋大夫，皆公黨，辟難出。"
                },
                {
                    "paragraph": "其徒與華氏戰于鬼閻，",
                    "zhushu": "八子之徒衆也。潁川長平縣西北有閻亭。閻，似廉切，又以冉切。"
                },
                {
                    "paragraph": "敗子城，子城適晉。",
                    "zhushu": "子城爲華氏所敗，别走至晉。爲明年子城以晉師至起本。"
                },
                {
                    "paragraph": "華亥與其妻，必盥而食所質公子者而後食。公與夫人每日必適華氏，食公子而後歸。華亥患之，欲歸公子。向寧曰：“唯不信，故質其子。若又歸之，死無日矣。”公請於華費遂，將攻華氏。",
                    "zhushu": "費遂，大司馬，華氏族。盥，古緩切。食，音嗣。下食公子同。質，音致。費，扶未切。"
                },
                {
                    "paragraph": "對曰：“臣不敢愛死，無乃求去憂而滋長乎？",
                    "zhushu": "恐殺大子，憂益長。去，起吕切。長，丁丈切。"
                },
                {
                    "paragraph": "臣是以懼，敢不聽命。”公曰：“子死亡有命，余不忍其訽。”",
                    "zhushu": "訽，恥也。訽，許候切。本或作詬，同。"
                },
                {
                    "paragraph": "冬十月，公殺華、向之質而攻之。戊辰，華、向奔陳，華登奔呉。",
                    "zhushu": "登，費遂之子，黨華、向者。"
                },
                {
                    "paragraph": "向寧欲殺大子，華亥曰：“干君而出，又殺其子，其誰納我？且歸之有庸。”",
                    "zhushu": "可以爲功善。"
                },
                {
                    "paragraph": "使少司宼牼以歸，",
                    "zhushu": "以三子歸公也。牼，華亥庶兄。少，詩照切。牼，苦耕切。"
                },
                {
                    "paragraph": "曰：“子之齒長矣，不能事人，以三公子爲質，必免。”",
                    "zhushu": "質，信也。送公子歸，可以自明不叛之信。盾，如字。注同。"
                },
                {
                    "paragraph": "公子旣入，華牼將自門行。",
                    "zhushu": "從公門去。"
                },
                {
                    "paragraph": "公遽見之，執其手曰：“余知而無罪也，入復而所。”",
                    "zhushu": "而，女也。所，所居官。遽，其據切。女，音汝。"
                },
                {
                    "paragraph": "○齊侯疥，遂痁，",
                    "zhushu": "痁，瘧疾。疥，舊音戒，梁元帝音該。依字則當作“痎”。說文云：“兩日一發之瘧也。”痎，音皆。後學之徒，僉以“疥”字爲誤。案傳例，因事曰遂。若痎已是瘧疾，何爲復言“遂痁”乎？痁，失廉切。"
                },
                {
                    "paragraph": "期而不瘳。諸侯之賔問疾者多在。",
                    "zhushu": "多在齊。期，音基。瘳，勑留切。"
                },
                {
                    "paragraph": "梁丘據與裔款",
                    "zhushu": "二子，齊嬖大夫。裔，以制切。嬖，必計切。"
                },
                {
                    "paragraph": "言於公曰：“吾事鬼神豐，於先君有加矣。今君疾病，爲諸侯憂，是祝、史之罪也。諸侯不知，其謂我不敬。君盍誅於祝固、史嚚以辭賔？”",
                    "zhushu": "欲殺嚚、固，以辭謝來問疾之賔。盍，戸臘切。嚚，魚巾切。"
                },
                {
                    "paragraph": "公說，告晏子。晏子曰：“日宋之盟，",
                    "zhushu": "日，往日也。宋盟在襄二十七年。說，音恱。"
                },
                {
                    "paragraph": "屈建問范會之德於趙武。趙武曰：“夫子之家事治，言於晉國，竭情無私。其祝、史祭祀，陳信不愧。其家事無猜，其祝、史不祈。”",
                    "zhushu": "家無猜疑之事，故祝、史無求於鬼神。屈，居勿切。治，直吏切。愧，其位切，本又作“媿”。猜，七才切。"
                },
                {
                    "paragraph": "建以語康王。",
                    "zhushu": "楚王。語，魚據切。"
                },
                {
                    "paragraph": "康王曰：“神人無怨，冝夫子之光輔五君，以爲諸侯主也。”",
                    "zhushu": "五君，文、襄、靈、成、景。"
                },
                {
                    "paragraph": "公曰：“據與款謂寡人能事鬼神，故欲誅於祝、史，子稱是語，何故？”對曰：“若有德之君，外内不廢，",
                    "zhushu": "無廢事。"
                },
                {
                    "paragraph": "上下無怨，動無違事，其祝、史薦信，無愧心矣。",
                    "zhushu": "君有功德，祝、史陳說之，無所愧。"
                },
                {
                    "paragraph": "是以鬼神用饗，國受其福，祝史與焉。",
                    "zhushu": "與受國福。與，音預，注同。下“與焉”同。"
                },
                {
                    "paragraph": "其所以蕃祉老壽者，爲信君使也，其言忠信於鬼神。其適遇淫君，外内頗邪，上下怨疾，動作辟違，從欲厭私，",
                    "zhushu": "使私情厭足。蕃音煩。社音恥。爲，于僞切，又如字，下“爲暴”同。頗，普何切。邪，似嗟切。辟，匹亦切。從，子用切。下“淫從”同。或音如字。厭，於豔切。"
                },
                {
                    "paragraph": "髙臺深池，撞鍾舞女，斬刈民力，輸掠其聚，",
                    "zhushu": "掠，奪取也。撞，直江切。刈，本又作“艾”，魚廢切。掠，音亮。聚，才住切，又如字。"
                },
                {
                    "paragraph": "以成其違，不恤後人，暴虐淫從，肆行非度，無所還忌，",
                    "zhushu": "還，猶顧也。"
                },
                {
                    "paragraph": "不思謗讟，不憚鬼神，神怒民痛，無悛於心。其祝史薦信，是言罪也；",
                    "zhushu": "以實白神，是爲言君之罪。讟，徒木切。俊，七全切。"
                },
                {
                    "paragraph": "其蓋失數美，是矯誣也。",
                    "zhushu": "蓋，掩也。數，所主切。矯，居表切。"
                },
                {
                    "paragraph": "進退無辭，則虚以求媚。",
                    "zhushu": "作虚辭以求媚於神。媚，眉記切。"
                },
                {
                    "paragraph": "是以鬼神不饗其國以禍之，祝、史與焉。所以天昏孤疾者，爲暴君使也，其言僣嫚於鬼神。”公曰：“然則若之何？”對曰：“不可爲也。",
                    "zhushu": "言非誅祝、史所能治。僣，子念切。下僣令同。嫚，武諌切。"
                },
                {
                    "paragraph": "山林之木，衡鹿守之；澤之萑蒲，舟鮫守之；藪之薪蒸，虞𠋫守之；海之鹽蜃，祈望守之。",
                    "zhushu": "衡鹿、舟鮫、虞候、祈望，皆官名也。言公專守山澤之利，不與民共。萑，音九。鮫，音交。藪，素口切。蒸，之承切。麤曰薪，細日蒸。蜃，市軫切。"
                },
                {
                    "paragraph": "縣鄙之人，入從其政，偪介之關，暴征其私；",
                    "zhushu": "介，隔也。迫近國都之關。言邊鄙旣入服政役，又爲近關所征稅枉暴，奪其私物。政，如字，一音征。偪，彼力切。介，音界。近，附近之近。"
                },
                {
                    "paragraph": "承嗣大夫，彊易其賄。",
                    "zhushu": "承嗣大夫，丗位者。彊，其丈切。賄，呼罪切。"
                },
                {
                    "paragraph": "布常無藝，",
                    "zhushu": "藝，法制也。言布政無法制。"
                },
                {
                    "paragraph": "徵斂無度，宫室日更，淫樂不違。",
                    "zhushu": "違，去也。"
                },
                {
                    "paragraph": "内寵之妾，肆奪於市；",
                    "zhushu": "肆，放也。"
                },
                {
                    "paragraph": "外寵之臣，僣令於鄙。",
                    "zhushu": "詐爲敎令於邊鄙。"
                },
                {
                    "paragraph": "私欲養求，不給則應，",
                    "zhushu": "養，長也。所求不給，則應之以罪。應，應對之應。長，丁丈切。"
                },
                {
                    "paragraph": "民人苦病，夫婦皆詛。祝有益也，詛亦有損。聊、攝以東，",
                    "zhushu": "聊、攝，齊西界也。平原聊城縣東北有攝城。詛，荘慮切。祝，之又切。下善祝同。"
                },
                {
                    "paragraph": "姑、尤以西，",
                    "zhushu": "姑、尤，齊東界也。姑水、尤水，皆在城陽郡東南入海。"
                },
                {
                    "paragraph": "其爲人也多矣，雖其善祝，豈能勝億兆人之詛？",
                    "zhushu": "萬萬曰億，萬億曰兆。"
                },
                {
                    "paragraph": "君若欲誅於祝、史，脩德而後可。”公說，使有司寛政，毀關，去禁，薄斂，已責。",
                    "zhushu": "除逋責。說，音恱。去，起吕切。斂，力驗切。責，本又作“債”。逋，布胡切。"
                },
                {
                    "paragraph": "○十二月，齊侯田于沛，",
                    "zhushu": "言疾愈行獵。沛，澤名。沛，音貝。"
                },
                {
                    "paragraph": "招虞人以弓，不進。",
                    "zhushu": "虞人，掌山澤之官。"
                },
                {
                    "paragraph": "公使執之，辭曰：“昔我先君之田也，旃以招大夫，弓以招士，皮冠以招虞人。臣不見皮冠，故不敢進。”乃舎之。仲尼曰：“守道不如守官。”",
                    "zhushu": "君招當往，道之常也。非物不進，官之制也。"
                },
                {
                    "paragraph": "君子韙之。",
                    "zhushu": "韙，是也。韙，于鬼切。"
                },
                {
                    "paragraph": "齊侯至自田，晏子侍于遄臺，子猶馳而造焉。",
                    "zhushu": "子猶，梁丘據。田，本亦作佃，音同。遄，市專切。造，七報切。"
                },
                {
                    "paragraph": "公曰：“唯據與我和夫！”晏子對曰：“據亦同也，焉得爲和？”公曰：“和與同異乎？”對曰：“異。和如羮焉，水火、醯、醢、鹽、梅，以烹魚肉，燀之以薪，",
                    "zhushu": "燀，炊也。去，音扶。焉，於䖍切。羹，音庚，舊音衡。醯，呼𠔃切。燀，章善切。炊，昌垂切。"
                },
                {
                    "paragraph": "宰夫和之，齊之以味，濟其不及，以洩其過。",
                    "zhushu": "濟，益也，淺減也。齊，才細切，又如字。洩，息列切。"
                },
                {
                    "paragraph": "君子食之，以平其心。君臣亦然。",
                    "zhushu": "亦如羹。"
                },
                {
                    "paragraph": "君所謂可，而有否焉，",
                    "zhushu": "否，不可也。"
                },
                {
                    "paragraph": "臣獻其否，以成其可；",
                    "zhushu": "獻君之否，以成君可。"
                },
                {
                    "paragraph": "君所謂否，而有可焉，臣獻其可，以去其否。是以政平而不干，民無爭心。故詩日“亦有和羮，旣戒旣平。",
                    "zhushu": "詩頌殷中宗。言中宗能與賢者和齊可否，其政如羹，敬戒且平。和羹備五味，異於大羹。爭，爭𨷵之爭。和、齊並如字，一讀上戸卧切，下才細切。"
                },
                {
                    "paragraph": "鬷嘏無言，時靡有爭。”",
                    "zhushu": "鬷，緫也。嘏，大也。言緫大政，能使上下皆如和羹。鬷，子工切。嘏，古雅切。緫，音揔。"
                },
                {
                    "paragraph": "先王之濟五味、",
                    "zhushu": "濟，成也。"
                },
                {
                    "paragraph": "和五聲也，以平其心，成其政也。聲亦如味，一氣，",
                    "zhushu": "須氣以動。釋文：一氣，杜解以爲人氣也。服云：歌氣也。"
                },
                {
                    "paragraph": "二體，",
                    "zhushu": "舞者有文武。"
                },
                {
                    "paragraph": "三𩔖，",
                    "zhushu": "風、雅、頌。"
                },
                {
                    "paragraph": "四物，",
                    "zhushu": "雜用四方之物以成器。"
                },
                {
                    "paragraph": "五聲，",
                    "zhushu": "宫、商、角、徵、羽。釋文：五聲，宫爲君，商爲臣，角爲民，徵爲事，羽爲物。徵，張里切。"
                },
                {
                    "paragraph": "六律，",
                    "zhushu": "黃鍾、大簇、姑洗、㽔賔、夷則、無射也。陽聲爲律，隂聲爲吕，此十二月氣。大音泰。簇，七豆切。㽔，人誰切。射音亦。"
                },
                {
                    "paragraph": "七音，",
                    "zhushu": "周武王伐紂，自午及子凡七日，王因此以數舎之，以聲昭之，故以七同其數，以律和其聲，謂之七音。釋文：七音：宫、商、角、徵、羽、變宫、變徵也。”"
                },
                {
                    "paragraph": "八風，",
                    "zhushu": "八方之風。釋文：“八風，易緯通卦驗云：“東北曰條風，東方曰明庶風，東南曰清明風，南方曰景風，西南曰凉風，西方曰閶闔風，西北曰不周風，北方曰廣莫風。”條風又名融風，景風一名凱風。"
                },
                {
                    "paragraph": "九歌，",
                    "zhushu": "九功之德，皆可歌也。六府三事，謂之九歌。釋文：“六府：水、火、金、木、土、穀。三事：正德、利用、厚生也。”"
                },
                {
                    "paragraph": "以相成也；",
                    "zhushu": "言此九者，人然後相成爲和樂。"
                },
                {
                    "paragraph": "淸濁，小大，短長，疾徐，哀樂，剛柔，遲速，髙下，出入，周䟽，以相濟也。",
                    "zhushu": "周，密也。樂音洛。䟽，傳本皆作“流”，然此五句皆相對，不應獨作“周流”。古本有作“䟽”者。案：注訓周爲“密”，則與“䟽”相對，冝爲“䟽”耳。"
                },
                {
                    "paragraph": "君子聽之，以平其心，心平德和。故詩曰：“德音不瑕。”",
                    "zhushu": "詩，豳風也。義取心平則德音無瑕闕。豳，彼貧切。"
                },
                {
                    "paragraph": "今據不然，君所謂可，據亦曰可，君所謂否，據亦曰否。若以水濟水，誰能食之？若琴瑟之專壹，誰能聽之？同之不可也如是。”",
                    "zhushu": ""
                },
                {
                    "paragraph": "飲酒樂。公曰：“古而無死，其樂若何？”晏子對曰：“古而無死，則古之樂也，君何得焉？昔爽鳩氏始居此地，",
                    "zhushu": "爽鳩氏，少皡氏之司寇也。專，如字。董遇本作摶，音同。"
                },
                {
                    "paragraph": "季萴因之，",
                    "zhushu": "季萴，虞、夏諸侯，代爽鳩氏者。萴，仕側切。夏，戸雅切。"
                },
                {
                    "paragraph": "有逢伯陵因之，",
                    "zhushu": "逢伯陵，殷諸侯，姜姓。"
                },
                {
                    "paragraph": "蒲姑氏因之，",
                    "zhushu": "蒲姑氏，殷、周之間代逢公者。"
                },
                {
                    "paragraph": "而後大公因之。古若無死，爽鳩氏之樂，非君所願也。”",
                    "zhushu": "齊侯甘於所樂，志於不死。晏子稱古以節其情願。大，音泰。爽鳩氏之樂，一本作樂之。"
                },
                {
                    "paragraph": "○鄭子産有疾，謂子大叔曰：“我死，子必爲政。唯有德者能以寛服民，其次莫如猛。夫火烈，民望而畏之，故鮮死焉。水懦弱，民狎而翫之，",
                    "zhushu": "狎，輕也。鮮，息淺切。懦，乃亂切，又乃卧切，又音儒。狎，戸甲切。翫，五亂切。"
                },
                {
                    "paragraph": "則多死焉。故寛難。”",
                    "zhushu": "難以治。治，直吏切。"
                },
                {
                    "paragraph": "疾數月而卒。",
                    "zhushu": ""
                },
                {
                    "paragraph": "大叔爲政，不忍猛而寛。鄭國多盗，取人於萑苻之澤。",
                    "zhushu": "萑苻，澤名，於澤中劫人。數，所主切。萑，音九。苻，音蒲，又如字。"
                },
                {
                    "paragraph": "大叔悔之，曰：“吾早從夫子，不及此。”興徒兵以攻萑苻之盗，盡殺之，盗少止。",
                    "zhushu": ""
                },
                {
                    "paragraph": "仲尼曰：“善哉！政寛則民慢，慢則糾之以猛。",
                    "zhushu": "糾，猶攝也。釋文：盡殺之，本或作“盡之”。“殺”，衍字。糾，居黝切。"
                },
                {
                    "paragraph": "猛則民殘，殘則施之以寛。寛以濟猛，猛以濟寛，政是以和。詩曰：“民亦勞止，汔可小康。惠此中國，以綏四方。”施之以寛也。",
                    "zhushu": "詩大雅。汔，其也。康、綏，皆安也。周厲王暴虐，民勞於苛政，故詩人刺之，欲其施之以寛。汔，許乙切。苛，音何。"
                },
                {
                    "paragraph": "“母從詭隨，",
                    "zhushu": "詭人隨人，無正心，不可從。母，本又作“無”。從，子用切。詭，九委切。"
                },
                {
                    "paragraph": "以謹無良。",
                    "zhushu": "謹，勑愼也。"
                },
                {
                    "paragraph": "式遏寇虐，慘不畏明。”糾之以猛也。",
                    "zhushu": "式，用也。遏，止也。慘，曾也。言爲宼虐，曾不畏明法者，亦當用猛政糾治之。遏，於葛切。慘，七感切。"
                },
                {
                    "paragraph": "“柔逺能邇，以定我王。”平之以和也。",
                    "zhushu": "柔，安也。邇，近也。逺者懷附，近者各以能進，則王室定。"
                },
                {
                    "paragraph": "又曰：“不競不絿，不剛不柔，",
                    "zhushu": "詩殷頌。言湯政得中和。競，彊也。絿，急也。絿，音求。"
                },
                {
                    "paragraph": "布政優優，百禄是遒。”",
                    "zhushu": "優優，和也。遒，聚也。遒，在由切，又子由切。"
                },
                {
                    "paragraph": "和之至也。”",
                    "zhushu": ""
                },
                {
                    "paragraph": "及子産卒，仲尼聞之，出涕曰：“古之遺愛也。”",
                    "zhushu": "子産見愛，有古人之遺風。",
                    "type": 2
                },
                {
                    "paragraph": "經二十有一年春，王三月，葬蔡平公。○",
                    "zhushu": ""
                },
                {
                    "paragraph": "夏，晉侯使士鞅來聘。",
                    "zhushu": "晉頃公即位，通嗣君。頃，音傾。"
                },
                {
                    "paragraph": "○宋華亥、向寧、華定自陳入于宋南里以叛。",
                    "zhushu": "自外至，故曰入。披其邑，故曰叛。南里，宋城内里名。披，普彼切。"
                },
                {
                    "paragraph": "○秋七月壬午朔，日有食之。○八月乙亥，叔輒卒。",
                    "zhushu": "叔弓之子伯張。"
                },
                {
                    "paragraph": "○冬，蔡侯朱出奔楚。",
                    "zhushu": "朱爲大子，則失位，遂微弱，爲國人所逐，故以自出爲文。"
                },
                {
                    "paragraph": "○公如晉，至河乃復。",
                    "zhushu": "晉人辭公，故還。",
                    "type": 2
                },
                {
                    "paragraph": "傳二十一年春，天王將鑄無射。",
                    "zhushu": "周景王也。無射，鍾名，律中無射。鑄，之樹切。射，音亦。中，丁仲切。"
                },
                {
                    "paragraph": "泠州鳩曰：“王其以心疾死乎！",
                    "zhushu": "泠，樂官。州鳩，其名也。泠，力丁切。字或作伶。"
                },
                {
                    "paragraph": "夫樂，天子之職也。",
                    "zhushu": "職，所主也。"
                },
                {
                    "paragraph": "夫音，樂之輿也；",
                    "zhushu": "樂因音而行。"
                },
                {
                    "paragraph": "而鍾，音之器也。",
                    "zhushu": "音由器以發。"
                },
                {
                    "paragraph": "天子省風以作樂，",
                    "zhushu": "省風俗作樂以移之。"
                },
                {
                    "paragraph": "器以鍾之，",
                    "zhushu": "鍾，聚也。以器聚音。"
                },
                {
                    "paragraph": "輿以行之。",
                    "zhushu": "樂須音而行。"
                },
                {
                    "paragraph": "小者不宨，",
                    "zhushu": "窕，細不滿。窕，他彫切。"
                },
                {
                    "paragraph": "大者不槬，",
                    "zhushu": "槬，横大不入。槬，戸化切。"
                },
                {
                    "paragraph": "則和於物。物和則嘉成。",
                    "zhushu": "嘉樂成也。"
                },
                {
                    "paragraph": "故和聲入於耳而藏於心，心億則樂。",
                    "zhushu": "億，安也。億，於力切。樂，音洛。"
                },
                {
                    "paragraph": "窕則不咸，",
                    "zhushu": "不充滿人心。咸，如字。本或作感，户暗切。"
                },
                {
                    "paragraph": "槬則不容，",
                    "zhushu": "心不堪容。"
                },
                {
                    "paragraph": "心是以感，感實生疾。今鍾槬矣，王心弗堪，其能乆乎？”",
                    "zhushu": "爲明年天王崩傳。"
                },
                {
                    "paragraph": "○三月，葬蔡平公。蔡大子朱失位，位在卑。",
                    "zhushu": "不在適。子位以長幼齒。適，丁歷切。長，丁丈切。"
                },
                {
                    "paragraph": "大夫送葬者歸，見昭子。昭子問蔡故，以告。昭子歎曰：“蔡其亡乎！若不亡，是君也必不終。詩日：“不解于位，民之攸墍。”",
                    "zhushu": "詩大雅。墍，息也。解，佳賣切。墍，許器切。"
                },
                {
                    "paragraph": "今蔡侯始即位，而適卑，身將從之。”",
                    "zhushu": "爲蔡侯朱出奔傳。"
                },
                {
                    "paragraph": "○夏，晉士鞅來聘，叔孫爲政。",
                    "zhushu": "叔孫昭子以二命爲國政。"
                },
                {
                    "paragraph": "季孫欲惡諸晉，",
                    "zhushu": "憎叔孫在已上位，欲使得罪於晉。惡，烏路切。"
                },
                {
                    "paragraph": "使有司以齊鮑國歸費之禮爲士鞅。",
                    "zhushu": "鮑國歸費，在十四年。牢禮各如其命數。魯人失禮，故爲鮑國七牢。費，音秘。爲，干僞切。"
                },
                {
                    "paragraph": "士鞅怒，曰：“鮑國之位下，其國小，而使鞅從其牢禮，是卑敝邑也。將復諸寡君。”魯人恐，加四牢焉，爲十一牢。",
                    "zhushu": "言魯不能以禮事大國，且爲哀七年呉徵百牢起。恐，丘勇切。"
                },
                {
                    "paragraph": "○宋華費遂生華貙、華多僚、華登。貙爲少司馬，多僚爲御士，",
                    "zhushu": "公御士貙，勑俱切。少，詩照切。"
                },
                {
                    "paragraph": "與貙相惡，乃譛諸公曰：“貙將納亡人。”",
                    "zhushu": "亡人，華亥等。惡，如字，又烏路切。"
                },
                {
                    "paragraph": "亟言之。公曰：“司馬以吾故，亡其良子。",
                    "zhushu": "司馬，謂費遂，爲大司馬。良子，謂華登。亟，欺兾切。"
                },
                {
                    "paragraph": "死亡有命，吾不可以再亡之。”對曰：“君若愛司馬，則如亡。",
                    "zhushu": "言若愛大司馬，則當亡走失國。"
                },
                {
                    "paragraph": "死如可逃，何逺之有？”",
                    "zhushu": "言亡可以逃死，勿慮其逺，以恐動公。"
                },
                {
                    "paragraph": "公懼，使侍人召司馬之侍人冝僚，飲之酒，而使告司馬。",
                    "zhushu": "告司馬使逐貙。飲，於鴆切。"
                },
                {
                    "paragraph": "司馬歎曰：“必多僚也。吾有䜛子而弗能殺，吾又不死。抑君有命，可若何？”乃與公謀逐華貙，將使田孟諸而遣之。公飲之酒，厚酬之，",
                    "zhushu": "酬酒幣。"
                },
                {
                    "paragraph": "賜及從者。司馬亦如之。",
                    "zhushu": "亦如公賜。從，才用切。"
                },
                {
                    "paragraph": "張匄尤之，",
                    "zhushu": "張匄，華貙臣。尤，怪賜之厚。匄，古害切。本亦作丐。"
                },
                {
                    "paragraph": "曰：“必有故。”使子皮承冝僚以劒而訊之。",
                    "zhushu": "子皮，華貙。訊，問也。訊，音信。"
                },
                {
                    "paragraph": "冝僚盡以告。",
                    "zhushu": "告欲因田以遣之。"
                },
                {
                    "paragraph": "張匄欲殺多僚。子皮曰：“司馬老矣，登之謂甚，",
                    "zhushu": "言登亡，傷司馬心已甚。"
                },
                {
                    "paragraph": "吾又重之，不如亡也。”五月丙申，子皮將見司馬而行，則遇多僚御司馬而朝。張匄不勝其怒，遂與子皮、臼任、鄭翩殺多僚，",
                    "zhushu": "任、翩，亦貙家臣。重，直用切。見，賢遍切。勝，音升。任，音壬。翩，音篇。"
                },
                {
                    "paragraph": "劫司馬以叛，而召亡人。壬寅，華、向入。樂大心、豐愆、華牼禦諸横。",
                    "zhushu": "梁國睢陽縣南有橫亭。愆，起䖍切，本或作衍。睢，音雖。"
                },
                {
                    "paragraph": "華氏居盧門，以南里叛。",
                    "zhushu": "盧門，宋東城南門。"
                },
                {
                    "paragraph": "六月庚午，宋城舊鄘及桑林之門而守之。",
                    "zhushu": "舊鄘，故城也。桑林，城門名。鄘，音容，本亦作墉。"
                },
                {
                    "paragraph": "○秋七月壬午朔，日有食之。公問於梓愼曰：“是何物也？禍福何爲？”",
                    "zhushu": "物，事也。"
                },
                {
                    "paragraph": "對曰：“二至二分，",
                    "zhushu": "二至，冬至、夏至。二分，春分、秋分。"
                },
                {
                    "paragraph": "日有食之，不爲災。日月之行也，分，同道也；至，相過也。",
                    "zhushu": "二分日夜等，故言同道。二至長短極，故相過。"
                },
                {
                    "paragraph": "其他月則爲災，陽不克也，故常爲水。”",
                    "zhushu": "隂侵陽，是陽不勝隂。"
                },
                {
                    "paragraph": "於是叔輒哭日食。",
                    "zhushu": "意在於憂災。"
                },
                {
                    "paragraph": "昭子日：“子叔將死，非所哭也。”八月，叔輒卒。○",
                    "zhushu": ""
                },
                {
                    "paragraph": "冬十月，華登以呉師救華氏。",
                    "zhushu": "登前年奔呉。"
                },
                {
                    "paragraph": "齊烏枝鳴戎。宋",
                    "zhushu": "烏枝鳴，齊大夫。"
                },
                {
                    "paragraph": "𢊍人濮曰：",
                    "zhushu": "濮，宋𢊍邑大夫。𢊍，直誅切。濮，音卜。"
                },
                {
                    "paragraph": "“軍志有之：“先人有奪人之心，後人有待其衰。”盍及其勞且未定也伐諸？若入而固，則華氏衆矣，悔無及也。”從之。丙寅，齊師、宋師敗呉師于鴻口，",
                    "zhushu": "梁國睢陽縣東有鴻口亭。先，悉薦切。後，戸豆切。盍，戸臘切。"
                },
                {
                    "paragraph": "獲其二帥公子苦雂、偃州貟。",
                    "zhushu": "二帥，呉大夫。帥，色𩔖切，注同。雂，古含切。貟，音云，又音圎。"
                },
                {
                    "paragraph": "華登帥其餘",
                    "zhushu": "吳餘師。"
                },
                {
                    "paragraph": "以敗宋師。公欲出，",
                    "zhushu": "出，奔。"
                },
                {
                    "paragraph": "厨人濮曰：“吾小人，可藉死，",
                    "zhushu": "可借使死難。難，乃且切。"
                },
                {
                    "paragraph": "而不能送亡，君請待之。”",
                    "zhushu": "請君待復戰失勝負。釋文：“而不能送亡君”，絶句。復，扶又切。下文“復即”同。"
                },
                {
                    "paragraph": "乃徇曰：“揚徽者，公徒也。”",
                    "zhushu": "徽，識也。徇，似俊切。徽，許歸切。說文作“幑識”，本又作“幟”，申志切，又昌志切，一音式。"
                },
                {
                    "paragraph": "衆從之。公自揚門見之，",
                    "zhushu": "見國人皆揚徽，睢陽正東門名揚門。"
                },
                {
                    "paragraph": "下而巡之，曰：“國亡君死，二三子之恥也，豈專孤之罪也？”齊烏枝鳴曰：“用少莫如齊致死，齊致死莫如去備。",
                    "zhushu": "備，長兵也。去，起吕切。"
                },
                {
                    "paragraph": "彼多兵矣，請皆用劒。”從之。華氏北，復即之。",
                    "zhushu": "北，敗走。"
                },
                {
                    "paragraph": "𢊍人濮以裳裹首，而荷以走，曰：“得華登矣。”遂敗華氏于新里。",
                    "zhushu": "新里，華氏所取邑。裹，音果。荷，何可切，又音何。"
                },
                {
                    "paragraph": "翟僂新居于新里，旣戰，說甲于公而歸。",
                    "zhushu": "居華氏地而助公戰。僂，力主切。說，他活切，下同。"
                },
                {
                    "paragraph": "華妵居子公里，亦如之。",
                    "zhushu": "妵，華氏族，故助華氏，亦如僂新說甲歸。傳言：古之為軍，不呰小忿。妵，他口切。呰，本又作“訾”，才斯切，又音紫。"
                },
                {
                    "paragraph": "十一月癸未，公子城以晉師至。",
                    "zhushu": "城以前年奔晉，今還救宋。"
                },
                {
                    "paragraph": "曹翰胡",
                    "zhushu": "曹大夫。翰，音寒，又戸旦切。"
                },
                {
                    "paragraph": "會晉荀呉、",
                    "zhushu": "中行穆子。行，戸郎切。"
                },
                {
                    "paragraph": "齊苑何忌、",
                    "zhushu": "齊大夫。"
                },
                {
                    "paragraph": "衛公子朝",
                    "zhushu": "前年出奔晉，今還衛"
                },
                {
                    "paragraph": "救宋。丙戍，與華氏戰于赭丘。",
                    "zhushu": "赭丘，宋地。赭，音者，又作“业”，同。"
                },
                {
                    "paragraph": "鄭翩願爲鸛，其御願爲鵞。",
                    "zhushu": "鄭翩，華氏黨。鸛、鵞，皆陳名。鸛，古喚切。鵞，五多切。陳，直覲切。"
                },
                {
                    "paragraph": "子禄御公子城，莊堇爲右。",
                    "zhushu": "子禄，向冝。莊堇，音謹。本或作莊堇父。"
                },
                {
                    "paragraph": "干犫御苢封人華豹，張匄爲右。",
                    "zhushu": "吕封人華豹，華氏黨。犫，尺由切。"
                },
                {
                    "paragraph": "相遇，城還。華豹曰：“城也！”城怒而反之。",
                    "zhushu": "怒其呼己反還戰。"
                },
                {
                    "paragraph": "將注，豹則關矣。",
                    "zhushu": "注，傅矢。關，引弓。注，之樹切。關，烏環切。本又作“彎”，同。傅，音附。"
                },
                {
                    "paragraph": "曰：“平公之靈，尚輔相余。”",
                    "zhushu": "平公，公子城之父。相，息亮切。"
                },
                {
                    "paragraph": "豹射，出其間。",
                    "zhushu": "出子城、子禄之間。射，食亦切，又食夜切。下同。"
                },
                {
                    "paragraph": "將注，則又關矣。曰：“不狎，鄙。”",
                    "zhushu": "狎，更也。更，音庚。"
                },
                {
                    "paragraph": "抽矢，",
                    "zhushu": "豹止不射。"
                },
                {
                    "paragraph": "城射之，殪。",
                    "zhushu": "豹死。殪，一計切。"
                },
                {
                    "paragraph": "張匄抽殳而下，",
                    "zhushu": "殳，長丈二，在車邊。殳，音殊。長，直亮切，又如字。"
                },
                {
                    "paragraph": "射之，折股。扶伏而擊之，折軫。",
                    "zhushu": "折城車軫。折，之設切。下及注同。扶伏，並如字，上又音蒲，下又蒲北切。本或作匍匐，同。"
                },
                {
                    "paragraph": "又射之，死。",
                    "zhushu": "匄死。"
                },
                {
                    "paragraph": "干犫請一矢，",
                    "zhushu": "求死。"
                },
                {
                    "paragraph": "城日：“余言女於君。”",
                    "zhushu": "欲活之。女，音汝。"
                },
                {
                    "paragraph": "對曰：“不死伍乗，軍之大刑也。",
                    "zhushu": "同乗共伍，當皆死。乗，繩證切。"
                },
                {
                    "paragraph": "干刑而從子，君焉用之？子速諸！”乃射之，殪。",
                    "zhushu": "犫又死焉，於䖍切。"
                },
                {
                    "paragraph": "大敗華氏，圍諸南里。華亥搏膺而呼，見華貙，曰：“吾爲欒氏矣。”",
                    "zhushu": "晉欒盈還八作亂而死。事在襄二十三年。搏，音博。呼，好故切。"
                },
                {
                    "paragraph": "貙曰：“子無我廷，不幸而後亡。”",
                    "zhushu": "迋，恐也。迋，求枉切。恐，丘勇切。"
                },
                {
                    "paragraph": "使華登如楚乞師。華貙以車十五乗、徒七十人，犯師而出，",
                    "zhushu": "犯公師。出，送華登，"
                },
                {
                    "paragraph": "食於睢上，哭而送之，乃復入。",
                    "zhushu": "入南里。睢，音雖。復，扶又切。"
                },
                {
                    "paragraph": "楚薳越帥師將逆華氏，大宰犯諌曰：“諸侯唯宋事其君，今又爭國，釋君而臣是助，無乃不可乎？”王曰：“而告我也後，旣許之矣。”",
                    "zhushu": "爲明年華向出奔楚傳。薳，于委切。"
                },
                {
                    "paragraph": "○蔡侯朱出奔楚。費無極取貨於東國，",
                    "zhushu": "東國，隱大子之子，平侯廬之弟，朱叔父也。"
                },
                {
                    "paragraph": "而謂蔡人曰：“朱不用命於楚，君王將立東國。若不先從王欲，楚必圍蔡。”蔡人懼，出朱而立東國。朱愬于楚，楚子將討蔡。無極曰：“平侯與楚有盟，故封。",
                    "zhushu": "盟子鄧依陳。蔡人以國愬，音素。"
                },
                {
                    "paragraph": "其子有二心，故廢之。",
                    "zhushu": "子，謂朱也。"
                },
                {
                    "paragraph": "靈王殺隱大子，其子與君同惡，德君必甚。又使立之，不亦可乎？且廢置在君，蔡無他矣。”",
                    "zhushu": "言權在楚，則蔡無他心。"
                },
                {
                    "paragraph": "○公如晉，及河，鼔叛晉。",
                    "zhushu": "叛晉屬鮮虞。"
                },
                {
                    "paragraph": "晉將伐鮮虞，故辭公。",
                    "zhushu": "將有軍事，無暇於待賔，且懼泄軍謀。泄，息列切，又以制切。",
                    "type": 2
                },
                {
                    "paragraph": "經二十有二年，春，齊侯伐莒。○",
                    "zhushu": ""
                },
                {
                    "paragraph": "宋華亥、向寧、華定自南里出奔楚。",
                    "zhushu": "言自南里，别從國去。别，彼列切。"
                },
                {
                    "paragraph": "○大蒐于昌間。",
                    "zhushu": "無傳。蒐，所求切。間，如字。"
                },
                {
                    "paragraph": "○夏，四月，乙丑，天王崩。○",
                    "zhushu": ""
                },
                {
                    "paragraph": "六月，叔鞅如京師。葬景王。",
                    "zhushu": "叔鞅，叔弓子。三月而葬，亂故速。鞅，於丈切。"
                },
                {
                    "paragraph": "○王室亂。",
                    "zhushu": "承叔鞅言而書之，未知誰是，故但曰“亂”。"
                },
                {
                    "paragraph": "○劉子、單子以王猛居于皇。",
                    "zhushu": "河南鞏縣西南有黄亭。辟于朝難，出居皇。王猛書名，未即位。單，音善。鞏，九勇切。難，乃旦切。"
                },
                {
                    "paragraph": "○秋，",
                    "zhushu": ""
                },
                {
                    "paragraph": "劉子、單子以王猛入于王城。",
                    "zhushu": "王城，郟鄏，今河南縣。晉助猛，故得還王都。郟，古洽切。鄏，音辱。"
                },
                {
                    "paragraph": "○冬，十月，王子猛卒。",
                    "zhushu": "未即位，故不言崩。"
                },
                {
                    "paragraph": "○十有三月，癸酉，朔，日有食之。",
                    "zhushu": "無傳。此月有庚戍，又以長曆推校前後，當為癸卯朔，書癸酉，誤。",
                    "type": 2
                },
                {
                    "paragraph": "傳二十二年，春，王二月，甲子，齊北郭啓帥師伐莒。",
                    "zhushu": "啓，齊大夫，北郭佐之後。"
                },
                {
                    "paragraph": "莒子將戰，苑羊牧之諫",
                    "zhushu": "牧之，莒大夫。苑，於元切。牧，州牧之收。"
                },
                {
                    "paragraph": "曰：“齊帥賤，其求不多，不如下之。大國不可怒也。”弗聽，敗齊師于壽餘。",
                    "zhushu": "莒地。帥，所類切。下，遐嫁切。"
                },
                {
                    "paragraph": "齊侯伐莒，",
                    "zhushu": "怒敗。"
                },
                {
                    "paragraph": "莒子行成。司馬竈如莒涖盟。",
                    "zhushu": "竈，齊大夫。"
                },
                {
                    "paragraph": "莒子如齊涖盟，盟于稷門之外。",
                    "zhushu": "稷門，齊城門也。"
                },
                {
                    "paragraph": "莒於是乎大惡其君。",
                    "zhushu": "爲明年莒子來奔傳。惡，烏路切。"
                },
                {
                    "paragraph": "○楚薳越使告于宋曰：“寡君聞君有不令之臣爲君憂，無寧以爲宗羞，",
                    "zhushu": "無寧，寧也。言華氏爲宋宗廟之羞恥。"
                },
                {
                    "paragraph": "寡君請受而戮之。”對曰：“孤不侫，不能媚於父兄，",
                    "zhushu": "華、向，公族也，故稱父兄。"
                },
                {
                    "paragraph": "以爲君憂，拜命之辱。抑君臣日戰，君曰：“余必臣是助。”亦唯命。人有言曰：“唯亂門之無過。”君若惠保敝邑，無亢不𠂻，以㢡亂人，孤之望也。唯君圖之！”楚人患之。",
                    "zhushu": "患宋以義距之。過，古禾切。亢，苦浪切。𠂻，音忠。"
                },
                {
                    "paragraph": "諸侯之戍謀曰：“若華氏知困而致死，楚恥無功而疾戰，非吾利也。不如出之，以爲楚功，其亦能無爲也已。",
                    "zhushu": "言華氏不能復爲宋患。復，扶又切。下“復欲”同。"
                },
                {
                    "paragraph": "救宋而除其害，又何求？”乃固請出之，宋人從之。己巳，宋華亥、向寧、華定、華貙、華登、皇奄傷、省臧、士平出奔楚。",
                    "zhushu": "華貙已下五子不書，非卿。省，悉井切，又所景切。臧，子郎切。"
                },
                {
                    "paragraph": "宋公使公孫忌爲大司馬，",
                    "zhushu": "代華費遂。"
                },
                {
                    "paragraph": "邊卬爲大司徒，",
                    "zhushu": "卬，平公曾孫，代華定。卬，五郎切。"
                },
                {
                    "paragraph": "樂祁爲司城，",
                    "zhushu": "祁，子罕孫樂祁犁。犁，力私切，又力𠔃切。"
                },
                {
                    "paragraph": "仲幾爲左師，",
                    "zhushu": "幾，仲江孫，代向寧。幾，音基。"
                },
                {
                    "paragraph": "樂大心爲右師，",
                    "zhushu": "代華亥。"
                },
                {
                    "paragraph": "樂輓爲大司宼，",
                    "zhushu": "輓，子罕孫。輓，音晚。"
                },
                {
                    "paragraph": "以靖國人。",
                    "zhushu": "終梓愼之言，三年而後弭。弭，彌氏切。"
                },
                {
                    "paragraph": "○王子朝、賔起有寵於景王，",
                    "zhushu": "子朝，景王之長庶子。賔起，子朝之傳。朝，如字。几，人名。字皆張遥切。或云：朝錯是王子朝之後。此音潮。案錯姓亦有兩音。長，丁丈切。"
                },
                {
                    "paragraph": "王與賔孟說之，欲立之。",
                    "zhushu": "孟，即起也。王語賔孟，欲立子朝爲大子。說，如字，又音悅。語，魚據切。"
                },
                {
                    "paragraph": "劉獻公之庶子伯蚠事單穆公，",
                    "zhushu": "獻公，劉摯。伯蚠，劉狄。穆公，單旗。蚠，扶粉切，又扶云切。摯，音至。"
                },
                {
                    "paragraph": "惡賔孟之爲人也，願殺之。又惡王子朝之言，以爲亂，願去之。",
                    "zhushu": "子朝有欲位之言，故劉蚠惡之。惡，烏路切。去，起吕切。“有欲位之言”，一本“位”作“立”。"
                },
                {
                    "paragraph": "賔孟適郊，見雄雞自斷其尾。問之，侍者曰：“自憚其犧也。”",
                    "zhushu": "畏其爲犧牲奉宗廟，故自殘毁。斷，丁管切。憚，待旦切。犧，許冝切。"
                },
                {
                    "paragraph": "遽歸告王，且曰：“雞其憚爲人用乎！人異於是。",
                    "zhushu": "雞、犧雖見寵飾，然卒當見殺。若人見寵飾，則當貴盛，故言異於雞。遽，其據切。"
                },
                {
                    "paragraph": "犧者實用人，人犧實難，己犧何害？”",
                    "zhushu": "言設使寵人如寵犧，則不冝假人以招禍難。使犧在己，則無患害。己喻子朝，欲使王早寵異之。難，乃旦切。"
                },
                {
                    "paragraph": "王弗應。",
                    "zhushu": "十五年，太子壽卒，王立子猛。後復欲立子朝而未定。賔孟感雞，盛稱子朝，王心許之，故不應。應，應對之應。注同。"
                },
                {
                    "paragraph": "夏四月，王田北山，使公卿皆從，將殺單子、劉子。",
                    "zhushu": "比。山，洛北芒也。王知單、劉不欲立子朝，欲因田獵先殺之。從，才用切。芒，音亡。"
                },
                {
                    "paragraph": "王有心疾，乙丑，崩于榮錡氏。",
                    "zhushu": "四月十九日。河南鞏縣西有榮錡澗。錡，魚錡切。澗，古晏切。"
                },
                {
                    "paragraph": "戊辰，劉子摯卒，",
                    "zhushu": "二十二日。"
                },
                {
                    "paragraph": "無子，單子立劉蚠。",
                    "zhushu": "蚠事單子故。"
                },
                {
                    "paragraph": "五月庚辰，見王，",
                    "zhushu": "見王猛。見，賢遍切。注同。"
                },
                {
                    "paragraph": "遂攻賔起，殺之。",
                    "zhushu": "黨子朝故。"
                },
                {
                    "paragraph": "盟羣王子于單氏。",
                    "zhushu": "王子猛次王，故單、劉立之。懼諸王子或黨子朝，故盟之。"
                },
                {
                    "paragraph": "○晉之取鼔也，",
                    "zhushu": "在十五年。"
                },
                {
                    "paragraph": "旣獻，而反鼔子焉。",
                    "zhushu": "獻於廟。"
                },
                {
                    "paragraph": "又叛於鮮虞。",
                    "zhushu": "叛晉屬鮮虞。"
                },
                {
                    "paragraph": "六月，荀吳略東陽，",
                    "zhushu": "略，行也。東陽，晉之山東邑，魏郡廣平以北。行，下孟切。"
                },
                {
                    "paragraph": "使師僞糴者負甲以息於昔陽之門外，",
                    "zhushu": "昔陽，故肥子所都。糴，音狄。"
                },
                {
                    "paragraph": "遂襲鼔，滅之。以鼔子鳶鞮歸，使渉佗守之。",
                    "zhushu": "守鼓之地。渉佗，晉大夫。鳶，恱全切。鞮，丁𠔃切。佗，徒多切。守，手又切，又如字。"
                },
                {
                    "paragraph": "○丁巳，葬景王。王子朝因舊官、百工之喪職秩者，與靈、景之族以作亂。",
                    "zhushu": "百工，百官也。靈王、景王之子孫。喪，息浪切。下注“羣喪”同。"
                },
                {
                    "paragraph": "帥郊、要、餞之甲，",
                    "zhushu": "三邑，周地。要，一遙切。餞，賤淺切。"
                },
                {
                    "paragraph": "以逐劉子。",
                    "zhushu": "逐伯蚠。"
                },
                {
                    "paragraph": "壬戍，劉子奔揚。",
                    "zhushu": "揚，周邑。"
                },
                {
                    "paragraph": "單子逆悼王于莊宫以歸。",
                    "zhushu": "悼王，子猛也。"
                },
                {
                    "paragraph": "王子還夜取王以如莊宫。",
                    "zhushu": "王子還，子朝黨也。不欲使單子得王猛，故取之。"
                },
                {
                    "paragraph": "癸亥，單子出。",
                    "zhushu": "失王，故出奔。"
                },
                {
                    "paragraph": "王子還與召莊公謀",
                    "zhushu": "莊公，召伯奐，子朝黨也。召，上照切。奐，音喚。"
                },
                {
                    "paragraph": "日，“不殺單旗，不捷。",
                    "zhushu": "旗，單子也。旗，音其。捷，才接切。"
                },
                {
                    "paragraph": "與之重盟，必來。背盟而克者多矣。”從之。",
                    "zhushu": "從還謀也。背，音佩。"
                },
                {
                    "paragraph": "樊頃子曰：“非言也，必不克。”",
                    "zhushu": "頃十、樊，齊、單、劉黨。頃，音傾，本或作“須”字。"
                },
                {
                    "paragraph": "遂奉王以追單子，",
                    "zhushu": "王子還奉王。"
                },
                {
                    "paragraph": "及領，大盟而復。",
                    "zhushu": "領，周地。欲重盟，令單子、劉子復歸。令，力呈切。"
                },
                {
                    "paragraph": "殺摯荒以說。",
                    "zhushu": "委罪於荒。說，如字，或音恱。"
                },
                {
                    "paragraph": "劉子如劉，",
                    "zhushu": "歸其采邑。"
                },
                {
                    "paragraph": "單子亡。乙丑，奔于平畤。",
                    "zhushu": "平畤，周地。知王子還欲背盟，故亡走。釋文：“于平畤”，一本作“奔平畤”，音止，又音市。本或作“平壽”，誤。"
                },
                {
                    "paragraph": "羣王子追之，單子殺還、姑、發、弱、鬷、延、定、稠，",
                    "zhushu": "八子，靈、景之族，因戰而殺之。鬷，子工切。稠，直由切。"
                },
                {
                    "paragraph": "子朝奔京。",
                    "zhushu": "其黨死故。"
                },
                {
                    "paragraph": "丙寅，伐之，",
                    "zhushu": "單子伐京，"
                },
                {
                    "paragraph": "京人奔山。劉子入于王城。",
                    "zhushu": "子朝奔京，故得入。"
                },
                {
                    "paragraph": "辛未，鞏簡公敗績于京。乙亥，甘平公亦敗焉。",
                    "zhushu": "甘、鞏二公，周卿士，皆爲子朝所敗。鞏，九勇切。"
                },
                {
                    "paragraph": "叔鞅至自京師，",
                    "zhushu": "葬景王。還，"
                },
                {
                    "paragraph": "言王室之亂也。",
                    "zhushu": "經所以書。"
                },
                {
                    "paragraph": "閔馬父曰：“子朝必不克，其所與者，天所廢也。”",
                    "zhushu": "閔馬父，閔子馬，魯大夫。天所廢，謂羣喪職秩者。"
                },
                {
                    "paragraph": "單子欲告急於晉。秋七月戊寅，以王如平畤，遂如圃車，次于皇。",
                    "zhushu": "出次以示急。戊寅，七月三日。經書六月，誤。"
                },
                {
                    "paragraph": "劉子如劉。單子使王子處守于王城，",
                    "zhushu": "王子處，子猛黨。守王城，距子朝。"
                },
                {
                    "paragraph": "盟百工于平宮。",
                    "zhushu": "平宫，平王廟。"
                },
                {
                    "paragraph": "辛卯，鄩𦙝伐皇，",
                    "zhushu": "鄩𦙝，子朝黨。鄩，音鄩。𦙝，許乙切。"
                },
                {
                    "paragraph": "大敗，獲鄩𦙝。壬辰，焚諸王城之市。”",
                    "zhushu": "焚鄩𦙝。"
                },
                {
                    "paragraph": "“八月辛酉，司徒醜以王師敗績于前城，",
                    "zhushu": "醜，悼王司徒。前城，子朝所得邑。"
                },
                {
                    "paragraph": "百工叛。",
                    "zhushu": "司徒醜敗故。"
                },
                {
                    "paragraph": "己巳，伐單氏之宫，敗焉。",
                    "zhushu": "百工伐單氏，爲單氏所敗。"
                },
                {
                    "paragraph": "庚午，反伐之。",
                    "zhushu": "單氏反伐百工。"
                },
                {
                    "paragraph": "辛未，伐東圉。”",
                    "zhushu": "百工所在。洛陽東南有圉郷。"
                },
                {
                    "paragraph": "“冬十月丁巳，晉籍談、荀躒帥九州之戎",
                    "zhushu": "九州戎，陸渾戎。十七年誠屬晉。州，郷屬也。五州爲郷。"
                },
                {
                    "paragraph": "及焦、瑕、温、原之師，",
                    "zhushu": "焦、瑕、温、原，晉四邑。"
                },
                {
                    "paragraph": "以納王于王城。”",
                    "zhushu": "丁巳，在十月，經書秋，誤。"
                },
                {
                    "paragraph": "庚申，單子、劉蚠以王師敗績于郊，",
                    "zhushu": "爲子朝之黨所敗。"
                },
                {
                    "paragraph": "前城人敗陸渾于社。”",
                    "zhushu": "前城，子朝衆。社，周地。社，或作“杜”。"
                },
                {
                    "paragraph": "“十一月乙酉，王子猛卒，",
                    "zhushu": "乙酉在十一月，經書十月，誤。雖未即位，周人謚曰悼王。"
                },
                {
                    "paragraph": "不成喪也。”",
                    "zhushu": "釋所以不稱王崩。"
                },
                {
                    "paragraph": "己丑，敬王即位，",
                    "zhushu": "敬王，王子猛母弟王子匄。匄，古害切。"
                },
                {
                    "paragraph": "館于子旅氏。”",
                    "zhushu": "于旅，周大夫。"
                },
                {
                    "paragraph": "“十二月庚戍，晉籍談、荀躒、賈辛、司馬督",
                    "zhushu": "司馬烏。"
                },
                {
                    "paragraph": "帥師軍子隂。",
                    "zhushu": "籍談所軍。"
                },
                {
                    "paragraph": "子侯氏、",
                    "zhushu": "荀躒所軍。"
                },
                {
                    "paragraph": "子谿泉",
                    "zhushu": "賈辛所軍。鞏縣西南有明谿泉。"
                },
                {
                    "paragraph": "次于社。",
                    "zhushu": "司馬督所次。"
                },
                {
                    "paragraph": "王師軍于汜，于解，次子任人。”",
                    "zhushu": "王師分在三邑，洛陽西南有大解、小解。氾，音凡。解，音蟹。"
                },
                {
                    "paragraph": "“閏月，晉箕遺、樂徴、右行詭濟師取前城，",
                    "zhushu": "“三子，晉大夫。濟師，渡伊、洛。行，戸郎切。"
                },
                {
                    "paragraph": "軍其東南。王師軍干京楚。辛丑，伐京，毀其西南。”",
                    "zhushu": "京楚，子朝所在。"
                }
            ]
        },
        {
            "name": "昭公六第二十五",
            "paragraphs": [
                {
                    "paragraph": "昭公六第二十五",
                    "zhushu": "",
                    "type": 1
                },
                {
                    "paragraph": "經二十有三年，春，王正月，叔孫婼如晉。",
                    "zhushu": "謝取邾師。婼，勅略切。"
                },
                {
                    "paragraph": "○癸丑，叔鞅卒。",
                    "zhushu": "無傳。"
                },
                {
                    "paragraph": "○晉人執我行人叔孫婼。",
                    "zhushu": "稱行人，譏晉執使人。使，所吏切。"
                },
                {
                    "paragraph": "○晉人圍郊。",
                    "zhushu": "討子朝也。郊，周邑。圍郊在叔鞅卒前，經書後，從赴。"
                },
                {
                    "paragraph": "○夏，六月，蔡侯東國卒于楚。",
                    "zhushu": "無傳。未同盟而赴以名。"
                },
                {
                    "paragraph": "○秋，七月，莒子庚輿來奔。○",
                    "zhushu": ""
                },
                {
                    "paragraph": "戊辰，呉敗頓、胡、沈、蔡、陳、許之師于雞父。",
                    "zhushu": "不書楚，楚不戰也。雞父，楚地，安豊縣南有雞備亭。輿音餘。父音甫。"
                },
                {
                    "paragraph": "胡子髠、沈子逞滅，",
                    "zhushu": "國雖有君，死曰滅。髠音苦門切。逞，勅非切。"
                },
                {
                    "paragraph": "獲陳夏齧。",
                    "zhushu": "大夫死生通曰獲。夏齧，徵計𤣥孫。夏，戸雅切。齧，五結切。"
                },
                {
                    "paragraph": "○天王居于狄泉。",
                    "zhushu": "敬王辟子朝也。狄泉，今洛陽城内大倉西南池水也，時在城外。大音泰。"
                },
                {
                    "paragraph": "○尹氏立王子朝。",
                    "zhushu": "尹氏，周丗卿也。書“尹氏立子朝”，明非周人所欲立。"
                },
                {
                    "paragraph": "○八月，乙未，地震。○",
                    "zhushu": ""
                },
                {
                    "paragraph": "冬，公如晉，至河，有疾，乃復。",
                    "zhushu": "",
                    "type": 2
                },
                {
                    "paragraph": "傳二十三年，春，王正月，壬寅，朔，二師圍郊。",
                    "zhushu": "二師，王師、晉師也。王師不書，不以告。"
                },
                {
                    "paragraph": "癸卯，郊、鄩潰。",
                    "zhushu": "河南鞏縣西南有地名鄩中。郊、鄩二邑，皆子朝所得。鄩，音㝷。潰，戸内切。"
                },
                {
                    "paragraph": "丁未，晉師在乎隂，王師在澤邑。",
                    "zhushu": "平隂，今河隂縣。"
                },
                {
                    "paragraph": "王使告間，",
                    "zhushu": "子朝敗故。間，音閑。"
                },
                {
                    "paragraph": "庚戌，還。",
                    "zhushu": "晉師還。"
                },
                {
                    "paragraph": "○邾人城翼。",
                    "zhushu": "翼，邾邑。"
                },
                {
                    "paragraph": "還，將自離姑。",
                    "zhushu": "離姑，邾邑。從離姑則道徑魯之武城。徑，音經。"
                },
                {
                    "paragraph": "公孫鉏曰：“魯將御我。”",
                    "zhushu": "鉏，邾大夫。鉏，仕居切。御，魚吕切。"
                },
                {
                    "paragraph": "欲自武城還，循山而南。",
                    "zhushu": "至武城而還，依山南行，不欲過武城。過，古禾切，下“遂過”同。"
                },
                {
                    "paragraph": "徐鉏、丘弱、茅地",
                    "zhushu": "三子，邾大夫。茅，止交切。"
                },
                {
                    "paragraph": "曰：“道下，過雨，將不出，是不歸也。”",
                    "zhushu": "謂此山道下濕。"
                },
                {
                    "paragraph": "遂自離姑。",
                    "zhushu": "遂過武城。"
                },
                {
                    "paragraph": "武城人塞其前，",
                    "zhushu": "以兵塞其前道。"
                },
                {
                    "paragraph": "斷其後之木而弗殊。邾師過之，乃推而蹷之，遂取邾師，獲鉏、弱、地。",
                    "zhushu": "取邾師不書，非公命。斷，下管切。殊，如字。說文云：“死也，一日斷也。”蹷，其月切，又音厥，又居衛切。"
                },
                {
                    "paragraph": "邾人愬于晉，晉人來討。",
                    "zhushu": "愬，音息路切。"
                },
                {
                    "paragraph": "叔孫婼如晉，晉人執之。書曰",
                    "zhushu": ""
                },
                {
                    "paragraph": "“晉人執我行人叔孫婼”，言使人也。",
                    "zhushu": "嫌外内異，故重發傳。使，所吏切。重，直用切。下“重發”同。"
                },
                {
                    "paragraph": "晉人使與邾大夫坐，",
                    "zhushu": "坐訟曲直。"
                },
                {
                    "paragraph": "叔孫曰：“列國之卿，當小國之君，固周制也。",
                    "zhushu": "在禮，卿得會伯、子、男，故曰當小國之君。"
                },
                {
                    "paragraph": "邾又夷也。",
                    "zhushu": "邾雜有東夷之風。"
                },
                {
                    "paragraph": "寡君之命介子服囬在，",
                    "zhushu": "子服囬，魯大夫，爲叔孫之介副。介，音界。"
                },
                {
                    "paragraph": "請使當之，不敢廢周制故也。”乃不果坐。",
                    "zhushu": ""
                },
                {
                    "paragraph": "韓宣子使邾人聚其衆，將以叔孫與之。",
                    "zhushu": "與邾，使執之。"
                },
                {
                    "paragraph": "叔孫聞之，去衆與兵而朝。",
                    "zhushu": "示欲以身死。去，起吕切。"
                },
                {
                    "paragraph": "士彌牟謂韓宣子",
                    "zhushu": "彌牟，士景伯。彌，亡支切。牟，亡侯切。"
                },
                {
                    "paragraph": "曰：“子弗良圖，而以叔孫與其讎，叔孫必死之。魯亡叔孫，必亡邾。邾君亡國，將焉歸？",
                    "zhushu": "時邾君在晉，若亡國無所歸，將益晉憂。焉，於䖍切。"
                },
                {
                    "paragraph": "子雖悔之，何及？所謂盟主，討違命也。若皆相執，焉用盟主？”",
                    "zhushu": "聽邾衆取叔孫，是爲諸侯皆得輒相執。"
                },
                {
                    "paragraph": "乃弗與。使各居一館。",
                    "zhushu": "分别叔孫、子服囬。别，彼列切。"
                },
                {
                    "paragraph": "士伯聽其辭而愬諸宣子，乃皆執之。",
                    "zhushu": "二子辭不屈，故士伯愬而執之。"
                },
                {
                    "paragraph": "士伯御叔孫，從者四人，過邾館以如吏。",
                    "zhushu": "欲使邾人見叔孫之屈辱。從，才用切。"
                },
                {
                    "paragraph": "先歸邾子。士伯曰：“以芻蕘之難，從者之病，將館子於都。”",
                    "zhushu": "都，别都，謂箕也。芻，初俱切。蕘，而昭切。"
                },
                {
                    "paragraph": "叔孫旦而立，期焉。",
                    "zhushu": "立，待命也。從旦至旦爲期。期，本又作朞，同居其切。"
                },
                {
                    "paragraph": "乃館諸箕。舎子服昭伯於他邑。",
                    "zhushu": "别囚之。"
                },
                {
                    "paragraph": "范獻子求貨於叔孫，使請冠焉。",
                    "zhushu": "以求冠爲辭。"
                },
                {
                    "paragraph": "取其冠法，而與之兩冠，曰：“盡矣。”",
                    "zhushu": "旣送作冠模法，又進二冠以與之，僞若不解其意。模，莫胡切。解，音蟹。"
                },
                {
                    "paragraph": "爲叔孫故，申豐以貨如晉。",
                    "zhushu": "欲行貨以免叔孫。爲，于僞切。"
                },
                {
                    "paragraph": "叔孫曰：“見我，吾告女所行貨。”見，而不出。",
                    "zhushu": "留申豐不使得出，不欲以貨免。女，音汝。"
                },
                {
                    "paragraph": "吏人之與叔孫居於箕者，請其吠狗，弗與。及將歸，殺而與之食之。",
                    "zhushu": "示不愛。吠，扶廢切。"
                },
                {
                    "paragraph": "叔孫所館者，雖一日，必葺其牆屋，",
                    "zhushu": "葺，補治也。葺，七入切。"
                },
                {
                    "paragraph": "去之如始至。",
                    "zhushu": "不以當去而有所毀壞。壞，音怪。"
                },
                {
                    "paragraph": "○夏四月乙酉，單子取訾，劉子取牆人、直人。",
                    "zhushu": "三邑屬子朝者。訾，在河南鞏縣西南。訾，子斯切。"
                },
                {
                    "paragraph": "六月壬午，王子朝入于尹。",
                    "zhushu": "自京入尹氏之邑。"
                },
                {
                    "paragraph": "癸未，尹圉誘劉佗殺之。",
                    "zhushu": "尹圉，尹文公也。劉佗，劉蚠族，敬王黨。圉，魚呂切。佗，徒河切。"
                },
                {
                    "paragraph": "丙戍，單子從阪道，劉子從尹道伐尹。單子先至而敗，劉子還。",
                    "zhushu": "單子敗故。阪，音反，又扶板切。"
                },
                {
                    "paragraph": "己丑，召伯奐、南宫極以成周人戌尹。",
                    "zhushu": "二子，周卿士，子朝黨。奐，召莊公。"
                },
                {
                    "paragraph": "庚寅，單子、劉子、樊齊以王如劉。",
                    "zhushu": "辟子朝，出居劉予邑。"
                },
                {
                    "paragraph": "甲午，王子朝入于王城，次于左巷。",
                    "zhushu": "近東城。近，附近之近。"
                },
                {
                    "paragraph": "秋七月戊申，鄩羅納諸莊宫。",
                    "zhushu": "鄩羅，周大夫鄩𦙝之子。"
                },
                {
                    "paragraph": "尹辛敗劉師于唐。",
                    "zhushu": "尹辛，尹氏族。唐，周地。"
                },
                {
                    "paragraph": "丙辰，又敗諸鄩。甲子，尹辛取西闈。",
                    "zhushu": "西闈，周地。闈，音韋，一音暉。"
                },
                {
                    "paragraph": "丙寅，攻蒯，蒯潰。",
                    "zhushu": "河南縣西南蒯郷是也。於是敬王居狄泉，尹氏立子朝。蒯，苦怪切。"
                },
                {
                    "paragraph": "○莒子庚輿虐而好劒，苟鑄劒，必試諸人。國人患之。又將叛齊，烏存帥國人以逐之。",
                    "zhushu": "烏存，莒大夫。好呼報如鑄，之樹切。"
                },
                {
                    "paragraph": "庚輿將出間，烏存執殳而立於道左，懼將止死。",
                    "zhushu": "殳，長丈一而無刄。殳，音殊。"
                },
                {
                    "paragraph": "苑羊牧之曰：“君過之。",
                    "zhushu": "牧之，亦莒大夫。"
                },
                {
                    "paragraph": "烏存以力聞可矣，何必以弑君成名？”遂來奔。齊人納郊公。",
                    "zhushu": "郊公，著丘公之子，十四年奔齊。著，直除切，又直慮切。"
                },
                {
                    "paragraph": "○呉人伐州來，楚薳越帥師",
                    "zhushu": "令尹以疾從戎，故薳越攝其事。"
                },
                {
                    "paragraph": "及諸侯之師奔命救州來。吳人禦諸鍾離。子瑕卒，楚師𤏖。",
                    "zhushu": "子瑕即令尹，不起所疾也。具、楚之間，謂火滅爲𤏖。軍之重主喪亡，故其軍人無復氣勢。𤏖，子潜切；字林子兼切。復，扶又切。下注“復敗”，“復增”同。"
                },
                {
                    "paragraph": "呉公子光曰：“諸侯從於楚者衆，而皆小國也，畏楚而不獲已，是以來。吾聞之曰：“作事威克其愛，雖小必濟。",
                    "zhushu": "克，勝也。軍事尚威。"
                },
                {
                    "paragraph": "胡、沈之君幼而狂，",
                    "zhushu": "狂無常。狂，求匡切。"
                },
                {
                    "paragraph": "陳大夫齧壯而頑，頓與許、蔡疾楚政。楚令尹死，其師𤏖。帥賤多寵，政令不壹。",
                    "zhushu": "帥賤，薳越非正卿也。軍多寵人，政令不壹於越。帥，所𩔖切。下“帥賤”同。"
                },
                {
                    "paragraph": "七國同役而不同心，",
                    "zhushu": "七國，楚頓、胡、沈、蔡、陳、許。"
                },
                {
                    "paragraph": "帥賤而不能整，無大威命，楚可敗也。若分師先以犯胡、沈與陳，必先奔。三國敗，諸侯之師乃揺心矣。諸侯乖亂，楚必大奔。請先者去備薄威，",
                    "zhushu": "示之以不整以誘之。去，起吕切。"
                },
                {
                    "paragraph": "後者敦陳整旅。”",
                    "zhushu": "敦，厚也。陳，直覲切。下“未陳”同。"
                },
                {
                    "paragraph": "吳子從之。戊辰晦，戰于雞父。",
                    "zhushu": "七月二十九日。遣兵忌晦戰，擊楚所不意。"
                },
                {
                    "paragraph": "吳子以罪人三千先犯胡、沈與陳，",
                    "zhushu": "囚徒不習戰，以示不整。"
                },
                {
                    "paragraph": "三國爭之。呉爲三軍以繫於後，中軍從王，",
                    "zhushu": "從，具。王。"
                },
                {
                    "paragraph": "光帥右，掩餘帥左。",
                    "zhushu": "掩餘，呉子壽夢子。"
                },
                {
                    "paragraph": "呉之罪人或奔或止，三國亂。呉師擊之，三國敗，獲胡、沈之君及陳大夫。舎胡、沈之囚，使奔許與蔡、頓，曰：“吾君死矣！”師譟而從之，三國奔，",
                    "zhushu": "三國，許、蔡、頓。躁，素報切。"
                },
                {
                    "paragraph": "楚師大奔。",
                    "zhushu": ""
                },
                {
                    "paragraph": "書曰：“胡子髠、沈子逞滅，獲陳夏齧。”君臣之辭也。",
                    "zhushu": "國君，社稷之主，與宗廟共其存亡者，故稱“滅”。大夫輕，故曰“獲”。獲，得也。"
                },
                {
                    "paragraph": "不言戰，楚未陳也。",
                    "zhushu": "嫌與陳例相渉，故重發之。"
                },
                {
                    "paragraph": "○八月丁酉，南宫極震。",
                    "zhushu": "經書“乙未地動”，魯地也。“丁酉，南宫極震”，周地亦震也。爲屋所壓而死。壓，本又作厭，同於甲切。"
                },
                {
                    "paragraph": "萇𢎞謂劉文公曰：“君其勉之！先君之力可濟也。",
                    "zhushu": "文公，劉蚠也。先君，謂蚠之父獻公也。獻公亦欲立子猛，未及而卒。"
                },
                {
                    "paragraph": "周之亡也，其三川震。",
                    "zhushu": "謂幽王時也。三川，涇、渭、洛水也。地動，川岸崩。"
                },
                {
                    "paragraph": "今西王之大臣亦震，天棄之矣。",
                    "zhushu": "子朝在王城，故謂西王。"
                },
                {
                    "paragraph": "東王必大克。”",
                    "zhushu": "敬王居秋泉，在王城之東，故曰東王。"
                },
                {
                    "paragraph": "○楚大子建之母在郥，",
                    "zhushu": "郥，郥陽也。平王娶秦女，廢大子建，故母歸其家。郥，古閴切。"
                },
                {
                    "paragraph": "召呉人而啓之。冬十月甲申，呉太子諸樊入郥，",
                    "zhushu": "諸樊，呉王僚之大子釋丈。呉太子諸樊，案呉子遏號諸樊，王僚是遏之弟子，先儒又以爲遏弟，何容僚子乃取遏號爲名，恐傳寫誤耳。未詳。"
                },
                {
                    "paragraph": "取楚夫人與其寳器以歸。楚司馬薳越追之，不及。將死，衆曰：“請遂伐兵以徼之。”",
                    "zhushu": "徼，要其勝負。徼，古堯切。要，一遥切。"
                },
                {
                    "paragraph": "薳越曰：“再敗君師，死且有罪。",
                    "zhushu": "此年秋，敗於雞父，設往復敗爲再敗。"
                },
                {
                    "paragraph": "亡君夫人，不可以莫之死也。”乃縊於薳澨。",
                    "zhushu": "薳澨，楚地。縊，一賜切。澨，市制切。"
                },
                {
                    "paragraph": "○公爲叔孫故如晉，及河，有疾而復。",
                    "zhushu": "此年春，晉爲邾人執叔孫，故公如晉謝之。爲，于僞切。下注“爲之”，“相爲”同。"
                },
                {
                    "paragraph": "○楚囊瓦爲令尹，",
                    "zhushu": "囊瓦，子囊之孫子常也，代陽匄。囊，乃郎切。"
                },
                {
                    "paragraph": "城郢。",
                    "zhushu": "楚用子囊遺言，已築郢城矣。今畏呉，復增脩以自固。郢，以井切，又餘政切。"
                },
                {
                    "paragraph": "沈尹戍曰：“子常必亡郢。苟不能衛，城無益也。古者天子守在四夷；",
                    "zhushu": "德及逺。守，手又切。下“除守”同。"
                },
                {
                    "paragraph": "天子卑，守在諸侯。",
                    "zhushu": "政卑損。"
                },
                {
                    "paragraph": "諸侯守在四鄰；",
                    "zhushu": "鄰國爲之守。"
                },
                {
                    "paragraph": "諸侯卑，守在四竟。",
                    "zhushu": "裁自完。竟，音境。"
                },
                {
                    "paragraph": "愼其四竟，結其四援，",
                    "zhushu": "結四鄰之國爲助。援，于眷切。"
                },
                {
                    "paragraph": "民狎其野，",
                    "zhushu": "狎，安習也。狎，戸甲切。"
                },
                {
                    "paragraph": "三務成功。",
                    "zhushu": "春、夏、秋三時之務。"
                },
                {
                    "paragraph": "民無内憂，而又無外懼，國焉用城？今呉是懼，而城於郢，守已小矣。卑之不獲，能無亡乎？",
                    "zhushu": "不獲守四竟。焉，於䖍切。"
                },
                {
                    "paragraph": "昔梁伯溝其公宮而民潰，",
                    "zhushu": "在僖十八年。"
                },
                {
                    "paragraph": "民棄其上，不亡何待？夫正其疆場，脩其土田，險其走集，",
                    "zhushu": "走集，邊竟之壘辟。疆，居良切。場，音亦。壘，力軌切。辟，音壁。"
                },
                {
                    "paragraph": "親其民人，明其伍候，",
                    "zhushu": "使民有部伍，相爲候望。"
                },
                {
                    "paragraph": "信其鄰國，愼其官守，守其交禮，",
                    "zhushu": "交接之禮。"
                },
                {
                    "paragraph": "不僣不貪，不懦、不耆，",
                    "zhushu": "懦，弱也。耆，疆也。僣，子念切。懦，乃亂切，又乃卧切。耆，巨支切，又直支切。"
                },
                {
                    "paragraph": "完其守備，以待不虞，又何畏矣？詩曰：“無念爾祖，聿脩厥德。”",
                    "zhushu": "詩大雅。無念，念也。聿，述也。義取念祖考，則述治其德以顯之。"
                },
                {
                    "paragraph": "無亦監乎若敖、蚡冒至于武、文，",
                    "zhushu": "四君皆楚先君之賢者。蚠，扶粉切。冒，莫報切。"
                },
                {
                    "paragraph": "土不過同，",
                    "zhushu": "方百里爲一同，言未滿一圻。圻，音祈。"
                },
                {
                    "paragraph": "愼其四竟，猶不城郢。今土數圻，",
                    "zhushu": "方千里爲圻。數，所主切。"
                },
                {
                    "paragraph": "而郢是城，不亦難乎？”",
                    "zhushu": "言守若是，難以爲安也。爲定四年呉入楚傳。",
                    "type": 2
                },
                {
                    "paragraph": "經二十有四年，春，王二月，丙戍，仲孫貜卒。",
                    "zhushu": "無傳。孟僖子也。貜，俱縳切。徐，俱碧切。"
                },
                {
                    "paragraph": "○婼至自晉。",
                    "zhushu": "喜得赦歸，故書至。"
                },
                {
                    "paragraph": "○夏，五月，乙未，朔，日有食之。○秋，八月，大雩。○丁酉，𣏌伯郁𨤲卒。",
                    "zhushu": "無傳。未同盟而赴以名。丁酉，九月五日。有日無月。郁，於六切。釐，本又作斄，力之切，又音來。"
                },
                {
                    "paragraph": "○冬，呉滅巢。",
                    "zhushu": "楚邑也，書滅。用大師"
                },
                {
                    "paragraph": "○葬𣏌平公。",
                    "zhushu": "無傳。",
                    "type": 2
                },
                {
                    "paragraph": "傳二十四年，春，王正月辛丑，召簡公、南宫嚚以甘桓公見王子朝。",
                    "zhushu": "簡公，召莊公之子召伯盈也。嚚，南宫極之子，相公。甘平公之于。嚚，魚巾切。見，賢遍切。"
                },
                {
                    "paragraph": "劉子謂萇𢎞曰：“甘氏又往矣。”對曰：“何害？同德度義。",
                    "zhushu": "度，謀也。言唯同心同德，則能謀義。子朝不能，於我無害。度，待洛切。"
                },
                {
                    "paragraph": "大誓曰：“紂有億兆夷人，亦有離德。",
                    "zhushu": "言紂衆億兆，兼有四夷，不能同德，終敗亡。紂，直九切。億，於力切。"
                },
                {
                    "paragraph": "余有亂臣十人，同心同德。”",
                    "zhushu": "武王言我有治臣十人，雖少，同心也。今大誓無此語。治，直吏切。"
                },
                {
                    "paragraph": "此周所以興也。君其務德，無患無人。”戊午，王子朝入于鄔。",
                    "zhushu": "緱氏西南有鄔聚。言子朝稍疆。鄔，烏戸切。緱，古侯切，又苦侯切。聚，才住切。"
                },
                {
                    "paragraph": "○晉士彌牟逆叔孫于箕。",
                    "zhushu": "將禮而歸之。"
                },
                {
                    "paragraph": "叔孫使梁其踁待于門内，",
                    "zhushu": "踁，叔孫家臣。踁，戸定切。"
                },
                {
                    "paragraph": "曰：“余左顧而欬，乃殺之。",
                    "zhushu": "疑士伯來殺已，故謀殺之。欬，苦代切。"
                },
                {
                    "paragraph": "右顧而𥬇，乃止。”叔孫見士伯。士伯曰：“寡君以爲盟主之故，是以乆子。",
                    "zhushu": "乆執子以謝邾。"
                },
                {
                    "paragraph": "不腆敝邑之禮，將致諸從者。使彌牟逆吾子。”叔孫受禮而歸。二月，婼至自晉，尊晉也。",
                    "zhushu": "貶婼族，所以尊晉。婼，行人，故不言罪已。腆，他典切。從，才用切。"
                },
                {
                    "paragraph": "○三月庚戍，晉侯使士景伯涖問周故。",
                    "zhushu": "涖，臨也。就問子朝、敬王，知誰曲直。涖，音利。"
                },
                {
                    "paragraph": "士伯立于乾祭，而問於介衆。",
                    "zhushu": "乾祭，王城北門。介，大也。乾，音于。祭，側界切。介，音界。"
                },
                {
                    "paragraph": "晉人乃辭王子朝，不納其使。",
                    "zhushu": "衆言子朝曲故。使，所吏切。"
                },
                {
                    "paragraph": "○夏五月乙未朔，日有食之。梓愼曰：“將水。”",
                    "zhushu": "隂勝陽，故曰將水。"
                },
                {
                    "paragraph": "昭子曰：“旱也。日過分而陽猶不克，克必甚，能無旱乎？",
                    "zhushu": "過春分，陽氣盛時，而不勝隂，陽將猥出，故爲旱。猥，烏罪切。"
                },
                {
                    "paragraph": "陽不克莫，將積聚也。”",
                    "zhushu": "陽氣莫然不動，乃將積聚。陽不克莫，絶句。"
                },
                {
                    "paragraph": "○六月壬申，王子朝之師攻瑕及杏，皆潰。",
                    "zhushu": "瑕、杏，敬王邑。瑕，戸加切。杏，户孟切。潰，戸内切。"
                },
                {
                    "paragraph": "○鄭伯如晉，子大叔相，見范獻子。獻子曰：“若王室何？”對曰：“老夫其國家不能恤，敢及王室？抑人亦有言曰：“𡠉不恤其緯，",
                    "zhushu": "嫠，寡婦也。織者常苦緯少，寡婦所冝憂。相，息亮切。婺，本又作“釐”，力之切。緯，有貴切。"
                },
                {
                    "paragraph": "而憂宗周之隕，爲將及焉。”",
                    "zhushu": "恐禍及已。隕，于敏切。"
                },
                {
                    "paragraph": "今王室實蠢蠢焉，",
                    "zhushu": "蠢蠢，動擾貌。蠢，昌允切。擾，而小切。本又作“動”，“懾”。"
                },
                {
                    "paragraph": "吾小國懼矣。然大國之憂也，吾儕何知焉？吾子其早圖之。詩曰：“缾之罄矣，惟罍之恥。”",
                    "zhushu": "詩小雅。罍，大器。缾，小器。常禀於罍者，而所受罄盡，則罍爲無餘，故恥之。儕，仕皆切。缾，本又作“瓶”，歩丁切。罍，音雷。"
                },
                {
                    "paragraph": "王室之不寧，晉之恥也。”獻子懼，而與宣子圖之。",
                    "zhushu": "宣子，韓起。"
                },
                {
                    "paragraph": "乃徴會於諸侯，期以明年。",
                    "zhushu": "爲明年會黃父傳。父，音甫。"
                },
                {
                    "paragraph": "○秋八月，大雩，旱也。",
                    "zhushu": "終如叔孫之言。"
                },
                {
                    "paragraph": "○冬十月癸酉，王子朝用成周之寳珪于河。",
                    "zhushu": "禱河求福。“珪于河”，本或作“沈于河”。沈，直䕃切，又如字。"
                },
                {
                    "paragraph": "甲戍，津人得諸河上。",
                    "zhushu": "珪自出水。"
                },
                {
                    "paragraph": "隂不佞以温人南侵，",
                    "zhushu": "不倿，敬王太夫。晉以温兵助敬王南侵子朝。"
                },
                {
                    "paragraph": "拘得玉者，取其玉，將賣之，則爲石。王定而獻之，",
                    "zhushu": "不佞獻王。拘，音俱。“王定而獻之”，本或作王定之。"
                },
                {
                    "paragraph": "與之東訾。",
                    "zhushu": "喜得玉，故與之邑，鞏縣西南訾城是也。訾，子斯切。"
                },
                {
                    "paragraph": "○楚子爲舟師以略呉疆。",
                    "zhushu": "略，行也。行呉界，將侵之。疆，居良切。行，下孟切。下同。"
                },
                {
                    "paragraph": "沈尹戍曰：“此行也，楚必亡邑。不撫民而勞之，呉不動而速之，",
                    "zhushu": "速，召也。"
                },
                {
                    "paragraph": "呉踵楚，",
                    "zhushu": "躡楚踵跡。踵，章勇切。躡，女輙切。"
                },
                {
                    "paragraph": "而疆場無備，邑能無亡乎？”",
                    "zhushu": ""
                },
                {
                    "paragraph": "越大夫胥犴勞王於豫章之汭。",
                    "zhushu": "汭，水曲。場，音亦。犴，五且切。勞，力報切。汭，如銳切。"
                },
                {
                    "paragraph": "越公子倉歸王乗舟。",
                    "zhushu": "歸，遺也。歸，如字，又其媿切。乗，繩證切，又如字。遺，唯季切。"
                },
                {
                    "paragraph": "倉及壽夢帥師從王，",
                    "zhushu": "壽夢，越大夫。夢，莫公切。"
                },
                {
                    "paragraph": "王及圉陽而還。",
                    "zhushu": "圉陽，楚地。圉，魚吕切。"
                },
                {
                    "paragraph": "呉人踵楚，而邊人不備，遂滅巢及鍾離而還。",
                    "zhushu": "鍾離不書，告敗。略"
                },
                {
                    "paragraph": "沈尹戍曰：“亡郢之始，於此在矣。王壹動而亡二姓之帥，",
                    "zhushu": "二姓之帥，守巢、鍾離大夫。帥，所𩔖切。"
                },
                {
                    "paragraph": "幾如是而不及郢？詩曰：“誰生厲階，至今爲梗。”",
                    "zhushu": "詩大雅。厲，惡。階，道。梗，病也。幾，居豈切，又音機。梗，更猛切。"
                },
                {
                    "paragraph": "其王之謂乎！”",
                    "zhushu": "爲定四年呉入郢傳。",
                    "type": 2
                },
                {
                    "paragraph": "經二十有五年，春，叔孫婼如宋。○",
                    "zhushu": ""
                },
                {
                    "paragraph": "夏，叔詣會晉趙鞅、宋樂大心、衛北宫喜、鄭游吉、曹人、邾人、滕人、薛人、小邾人于黃父。",
                    "zhushu": "詣，五計切。"
                },
                {
                    "paragraph": "○有鸜鵒來巢。",
                    "zhushu": "此鳥穴居，不在魯界，故日來巢。非常，故書。鸜，其俱切。嵇康音權。本又作鴝，音劬。公羊傳作鸛，音權。郭璞注山海經云：鸜鵒，䳆鵒也。鵒，音欲。"
                },
                {
                    "paragraph": "○秋，七月，上辛，大雩。季辛，又雩。",
                    "zhushu": "季辛，下旬之辛也。言又，重上事。重，直龍切，又直用切。"
                },
                {
                    "paragraph": "○九月，己亥，公孫于齊，次于陽州。",
                    "zhushu": "諱奔，故曰孫，若自孫讓而去位者。陽州，齊、魯竟上邑。未敢直前，故次于竟。孫，音遜，本亦作“遜”。竟，音境。"
                },
                {
                    "paragraph": "○齊侯唁公于野井。",
                    "zhushu": "濟南祝阿縣東有野井亭。齊侯來唁公，公不敢逺勞，故逆之往至野井。唁，音彦。弔失國曰唁。"
                },
                {
                    "paragraph": "○冬，十月，戊辰，叔孫婼卒。",
                    "zhushu": "公不與小斂而書曰者，公在外，非無恩。與，音預。斂，力驗切。"
                },
                {
                    "paragraph": "○十有一月，己亥，宋公佐卒于曲𣗥。",
                    "zhushu": "陳留外黃縣城中有曲𣗥里，宋地。未同盟而赴以名。"
                },
                {
                    "paragraph": "○十有二月，齊侯取鄆。",
                    "zhushu": "取鄆以居公也。鄆，音運。",
                    "type": 2
                },
                {
                    "paragraph": "傳二十五年，春，叔孫婼聘于宋。桐門右師見之，",
                    "zhushu": "右師，樂大心，居桐門。"
                },
                {
                    "paragraph": "語，卑宋大夫而賤司城氏。",
                    "zhushu": "司城，樂氏之大宗也。卑、賤，謂其才德薄。"
                },
                {
                    "paragraph": "昭子告其人曰：“右帥其亡乎！君子貴其身，而後能及人，是以有禮。",
                    "zhushu": "唯禮可以貴身，貴身故尚禮。"
                },
                {
                    "paragraph": "今夫子卑其大夫，而賤其宗，是賤其身也，",
                    "zhushu": "賤人，人亦賤己。"
                },
                {
                    "paragraph": "能有禮乎？無禮，必亡。”",
                    "zhushu": "爲定十年樂大心出奔傳。"
                },
                {
                    "paragraph": "宋公享昭子，賦新宫。",
                    "zhushu": "逸詩。"
                },
                {
                    "paragraph": "昭子賦車轄。",
                    "zhushu": "詩小雅。周人思得賢女以配君子，昭子將爲季孫迎宋公女，故賦之。轄，本又作“舝”，胡瞎切。爲，于僞切。"
                },
                {
                    "paragraph": "明日宴，飲酒，樂。宋公使昭子右坐，",
                    "zhushu": "坐宋公右以相近，言改禮坐。樂，音洛。近，附近之近。坐，如字，又才卧切。"
                },
                {
                    "paragraph": "語相泣也。樂祁佐，",
                    "zhushu": "助宴禮，"
                },
                {
                    "paragraph": "退而告人曰：“今兹君與叔孫其皆死乎！吾聞之，哀樂",
                    "zhushu": "可樂而哀，樂，音洛。"
                },
                {
                    "paragraph": "而樂哀，",
                    "zhushu": "可哀而樂。"
                },
                {
                    "paragraph": "皆喪心也。心之精爽，是謂魂魄。魂魄去之，何以能久？”",
                    "zhushu": "爲此冬叔孫、宋公卒傳。喪，息浪切。"
                },
                {
                    "paragraph": "○季公若之姊爲小邾夫人，",
                    "zhushu": "平子庶姑，與公若同母，故曰公若姊。"
                },
                {
                    "paragraph": "生宋元夫人，",
                    "zhushu": "宋元夫人，平子之外姊。"
                },
                {
                    "paragraph": "生子，以妻季平子。昭子如宋聘，且逆之。",
                    "zhushu": "平子人臣，而因卿逆。季氏彊横。妻，七計切。横，華孟切。"
                },
                {
                    "paragraph": "公若從，",
                    "zhushu": "從昭子。從，才用切，又如字。"
                },
                {
                    "paragraph": "謂曹氏勿與，魯將逐之。",
                    "zhushu": "曹氏，宋元夫人。"
                },
                {
                    "paragraph": "曹氏告公。公告樂祁。樂祁曰：“與之。如是，魯君必出。政在季氏三丗矣，",
                    "zhushu": "文子、武子、平子。"
                },
                {
                    "paragraph": "魯君喪政四公矣。",
                    "zhushu": "宣、成、襄、昭。"
                },
                {
                    "paragraph": "無民而能逞其志者，未之有也，國君是以鎭撫其民。詩曰：“人之云亡，心之憂矣。”",
                    "zhushu": "詩大雅。言無人則憂患至。逞，勑景切。"
                },
                {
                    "paragraph": "魯君失民矣，焉得逞其志？靖以待命猶可，動必憂。”",
                    "zhushu": "爲下公孫傳。焉，於䖍切。"
                },
                {
                    "paragraph": "○夏，會于黃父，謀王室也。",
                    "zhushu": "王室有子朝亂，謀定之。"
                },
                {
                    "paragraph": "趙簡子令諸侯之大夫",
                    "zhushu": "簡子，趙鞅。"
                },
                {
                    "paragraph": "輸王粟，具戍人，白明年將納王。",
                    "zhushu": "納王於王城。"
                },
                {
                    "paragraph": "子大叔見趙簡子，簡子問揖讓周旋之禮焉。對曰：“是儀也，非禮也。”簡子曰：“敢問何謂禮？”對日：“吉也聞諸先大夫子産曰：“夫禮，天之經也，",
                    "zhushu": "經者，道之常。"
                },
                {
                    "paragraph": "地之義也，",
                    "zhushu": "義者，利之冝。"
                },
                {
                    "paragraph": "民之行也。”",
                    "zhushu": "行者，人所履。行，下孟切。"
                },
                {
                    "paragraph": "夭地之經，而民實則之。則天之明，",
                    "zhushu": "日、月、星、辰，天之明也。"
                },
                {
                    "paragraph": "因地之性，",
                    "zhushu": "髙、下、剛、柔，地之性也。"
                },
                {
                    "paragraph": "生其六氣，",
                    "zhushu": "謂隂、陽、風、雨、晦、明。"
                },
                {
                    "paragraph": "用其五行。",
                    "zhushu": "金、木、水、火、土。"
                },
                {
                    "paragraph": "氣爲五味，",
                    "zhushu": "酸、鹹、辛、苦、甘。"
                },
                {
                    "paragraph": "發爲五色，",
                    "zhushu": "青、黄、赤、白、黒。發，見也。見，賢遍切。下解見同。"
                },
                {
                    "paragraph": "章爲五聲。",
                    "zhushu": "宫、商、角、徵、羽。徵，張里切。"
                },
                {
                    "paragraph": "淫則昏亂，民失其性。",
                    "zhushu": "滋味聲色，過則傷性。"
                },
                {
                    "paragraph": "是故爲禮以奉之：",
                    "zhushu": "制禮以奉其性。"
                },
                {
                    "paragraph": "爲六畜、",
                    "zhushu": "馬、牛、羊、雞、犬、豕。畜，許又切，又楮六切。"
                },
                {
                    "paragraph": "五牲、",
                    "zhushu": "麋、鹿、麏、狼、兎。麋，亡悲切。麏，九倫切。本亦作麇。"
                },
                {
                    "paragraph": "三犧，",
                    "zhushu": "祭天、地、宗廟三者謂之犧。"
                },
                {
                    "paragraph": "以奉五味；爲九文、",
                    "zhushu": "謂山、龍、華蟲、藻、火、粉米、黼、黻也。華，若草華。藻，水草。火，畫火。粉米，若白米。黼，若斧。黻，若兩已相戾。傳曰：“火、龍黼黻，昭共文也。”黼，音甫。黻，音弗。"
                },
                {
                    "paragraph": "六采、",
                    "zhushu": "畫績之事，雜用天地四方之色，青與白，赤與黒，玄與黄，皆相次，謂之“六色”。績，戸對切。"
                },
                {
                    "paragraph": "五章，以奉五色；",
                    "zhushu": "青與赤謂之“文”，赤與白謂之“章”，白與黑謂之“黼”，黒與音謂之“黻”，五色備謂之“繡”。集此五章，以奉成五色之用。"
                },
                {
                    "paragraph": "爲九歌、八風、七音、六律，以奉五聲；",
                    "zhushu": "解見二十年。"
                },
                {
                    "paragraph": "爲君臣、上下，以則地義；",
                    "zhushu": "君臣有尊卑，法地有髙下。"
                },
                {
                    "paragraph": "爲夫婦、外内，以經二物；",
                    "zhushu": "夫治外，婦洽内，各洽其物。"
                },
                {
                    "paragraph": "爲父子、兄弟、姑姊、甥舅、昏媾、姻亞，以象天明；",
                    "zhushu": "六親和睦，以事嚴父，若衆星之共辰極也。妻父曰“昏”，重昏曰“媾”。壻父曰“姻”，兩壻相謂曰“亞”。媾，古豆切。姻，音因。亞，於嫁切，本亦作“姫”，同。重，直龍切。"
                },
                {
                    "paragraph": "爲政事、庸力、行務，以從四時；",
                    "zhushu": "在君爲政，在臣爲事。民功曰“庸”，治功曰“力”。行其德敎，務其時要，禮之本也。治，直吏切。"
                },
                {
                    "paragraph": "爲刑罰、威獄，使民畏忌，以𩔖其震曜殺戮；",
                    "zhushu": "雷震電曜，天之威也，聖人作刑獄以象𩔖之。"
                },
                {
                    "paragraph": "爲温慈、惠和，以效天之生殖長育。民有好、惡、喜、怒、哀、樂，生于六氣，",
                    "zhushu": "此六者，皆禀隂陽風雨、晦明之氣。效，戸孝切。長，丁丈切。好，呼報切。惡，烏路切。下於惡同。樂，音洛。"
                },
                {
                    "paragraph": "是故審則冝𩔖，以制六志。",
                    "zhushu": "爲禮以制好、惡、喜、怒、哀、樂六志，使不過節。"
                },
                {
                    "paragraph": "哀有哭泣，樂有歌舞，喜有施舎，怒有戰𨷵；喜生於好，怒生於惡。是故審行信令，禍福賞罰，以制死生。生，好物也；死，惡物也。好物，樂也；惡物，哀也。哀樂不失，乃能恊于天地之性，是以長乆。”",
                    "zhushu": "恊，和也。"
                },
                {
                    "paragraph": "簡子曰：“甚哉，禮之大也！”對曰：“禮，上下之紀，天地之經緯也，",
                    "zhushu": "經緯，錯居以相成者。"
                },
                {
                    "paragraph": "民之所以生也，是以先王尚之。故人之能自曲直以赴禮者，謂之成人。大，不亦冝乎！”",
                    "zhushu": "曲直以弼其性。"
                },
                {
                    "paragraph": "簡子曰：“鞅也，請終身守此言也。”",
                    "zhushu": "鞅能守此言，故終免於晉陽之難。以赴禮者。赴，或作從。難，乃且切。"
                },
                {
                    "paragraph": "宋樂大心曰：“我不輸粟。我於周爲客，",
                    "zhushu": "二王後爲賔客。"
                },
                {
                    "paragraph": "若之何使客？”晉士伯曰：“自踐土以來，",
                    "zhushu": "踐土，在僖二十八年。"
                },
                {
                    "paragraph": "宋何役之不會，而何盟之不同？曰“同恤王室”，子焉得辟之？子奉君命以會大事，而宋背盟，無乃不可乎？”右師不敢對，受牒而退。",
                    "zhushu": "右師，樂大心。焉，於䖍切。背，音佩，下同。"
                },
                {
                    "paragraph": "士伯告簡子曰：“宋右師必亡。奉君命以使，而欲背盟以干盟主，無不祥大焉。”",
                    "zhushu": "言不善無大此者。爲定十年宋樂大心出奔傳。使，所吏切。"
                },
                {
                    "paragraph": "○“有鸜鵒來巢”，書所無也。師己曰：“異哉！吾聞文、成之丗，童謠有之，",
                    "zhushu": "師已，魯大夫。已，音紀，一音祀。謠，音遙。"
                },
                {
                    "paragraph": "曰：“鸜之鵒之，公出辱之。",
                    "zhushu": "言鸜鵒來，則公出辱也。"
                },
                {
                    "paragraph": "鸜鵒之羽，公在外野，往饋之馬。",
                    "zhushu": "饋，遺也。饋，求伍切。遺，唯季切。"
                },
                {
                    "paragraph": "鸜鵒跦跦，公在乾侯，",
                    "zhushu": "跦跦，跳行貌。跦，張于切，又張留切。跳，直彫切。"
                },
                {
                    "paragraph": "徵褰與𥜗。",
                    "zhushu": "褰，袴。褰，起䖍切。字林：已偃切，又音愆。𥜗，本或作□，而朱切。袴，苦故切。說文作絝。"
                },
                {
                    "paragraph": "鸜鵒之巢，逺哉遥遥，稠父喪勞，宋父以驕。",
                    "zhushu": "稠父，昭公。死外，故喪勞。宋父，定公代立，故以驕。稠，直留切。父，音甫。喪，息浪切。"
                },
                {
                    "paragraph": "鸜鵒鸜鵒，往歌來哭。”",
                    "zhushu": "昭公生出歌，死還哭。"
                },
                {
                    "paragraph": "童謠有是，今鸜鵒來巢，其將及乎？”",
                    "zhushu": "將及禍也。"
                },
                {
                    "paragraph": "○秋，書再雩，旱甚也。○",
                    "zhushu": ""
                },
                {
                    "paragraph": "初，季公鳥娶妻於齊鮑文子，生甲。",
                    "zhushu": "公鳥，季公亥之兄，平子庶叔父。娶，七住切。"
                },
                {
                    "paragraph": "公鳥死，季公亥興，公思展與公鳥之臣申夜姑相其室。",
                    "zhushu": "公亥，即公若也。展，季氏族。相，治也。夜，本或作射，音夜，又音亦。相，息亮切。"
                },
                {
                    "paragraph": "及季姒與饔人檀通，",
                    "zhushu": "季姒，公鳥妻，鮑文子女。饔人，食官。姒，音似。檀，直丹切，人名也，或市戰切。"
                },
                {
                    "paragraph": "而懼，乃使其妾抶己，以示秦遄之妻，",
                    "zhushu": "秦遄，魯夫人。妻，公鳥妹秦姬也。抶，勑乙切。遄，市專切。"
                },
                {
                    "paragraph": "曰：“公若欲使余，余不可而抶余。”又訴於公甫，",
                    "zhushu": "公甫，平子弟。訴，音素，又作愬。"
                },
                {
                    "paragraph": "曰：“展與夜姑將要余。”",
                    "zhushu": "要劫我以非禮。展與夜姑，並如字。公思展及申夜姑也。與，及也。讀或作餘音者，非也。要，一遥切。"
                },
                {
                    "paragraph": "秦姬以告公之。",
                    "zhushu": "公之，亦平子弟。"
                },
                {
                    "paragraph": "公之與公甫告平子。平子拘展於卞，而執夜姑，將殺之。公若泣而哀之，曰：“殺是，是殺余也。”將爲之請，平子使腎勿内，日中不得請。有司逆命，",
                    "zhushu": "執夜姑之有司，欲迎受殺生之命。爲，于僞切。"
                },
                {
                    "paragraph": "公之使速殺之。故公若怨平子。季、郈之雞𨷵。",
                    "zhushu": "季平子、郈昭伯二家相近，故雞𨷵。郈，音后；字林：下遘切。近，附近之近，又如字。"
                },
                {
                    "paragraph": "季氏介其雞，",
                    "zhushu": "擣芥子播其毛也。或日以膠沙播之爲介雞。介，又作芥，音界。"
                },
                {
                    "paragraph": "郈氏爲之金距。平子怒，",
                    "zhushu": "怒其不下已。下，遐嫁切。"
                },
                {
                    "paragraph": "益宫於郈氏，",
                    "zhushu": "侵郈氏室以自益。"
                },
                {
                    "paragraph": "且讓之。",
                    "zhushu": "讓，責也。"
                },
                {
                    "paragraph": "故郈昭伯亦怨平子。",
                    "zhushu": ""
                },
                {
                    "paragraph": "臧昭伯之從弟會",
                    "zhushu": "昭伯，臧爲子。從，才用切。後從者皆同。"
                },
                {
                    "paragraph": "爲䜛於臧氏，而逃於季氏。臧氏執旃。平子怒，拘臧氏老。將禘於襄公，萬者二人，其衆萬於季氏。",
                    "zhushu": "禘，祭也。萬，舞也。於禮，公當三十六人。禘，大計切。"
                },
                {
                    "paragraph": "臧孫曰：“此之謂不能庸先君之廟，",
                    "zhushu": "不能用禮也。”蓋襄公别立廟。"
                },
                {
                    "paragraph": "大夫遂怨乎子。”",
                    "zhushu": ""
                },
                {
                    "paragraph": "公若獻弓於公爲，",
                    "zhushu": "公爲，昭公子務人。"
                },
                {
                    "paragraph": "且與之出射於外，而謀去季氏。公爲告公果、公賁。",
                    "zhushu": "果、賁，皆公爲弟。去，起吕切。賁，音奔，又扶云切，又皮義切。"
                },
                {
                    "paragraph": "公果、公賁使侍人僚柤告公。公寢，將以戈擊之，乃走。公曰：“執之。”亦無命也。",
                    "zhushu": "獨言執之，無𠡠命。侍人本亦作寺人。祖，側加切。"
                },
                {
                    "paragraph": "懼而不岀，數月不見。公不怒。又使言，公執戈以懼之，乃走。又使言，公曰：“非小人之所及也。”",
                    "zhushu": "謂僚祖爲小人。數，所主切。下數丗同。見，賢遍切。"
                },
                {
                    "paragraph": "公果自言，公以告臧孫，臧孫以難。",
                    "zhushu": "言難遂。難，如字。"
                },
                {
                    "paragraph": "告郈孫，郈孫以可，勸。告子家懿伯，",
                    "zhushu": "子家覊，莊公之𤣥孫。“郈孫以可”絶句。勸，勸公逐季氏也。"
                },
                {
                    "paragraph": "懿伯曰：“䜛人以君徼幸，事若不免，君受其名，",
                    "zhushu": "受惡名。徼，古堯切。"
                },
                {
                    "paragraph": "不可爲也。舎民數丗，以求克事，不可必也。且政在焉，其難圖也。”公退之。",
                    "zhushu": "退使去。舍，音捨。"
                },
                {
                    "paragraph": "辭曰：“臣與聞命矣，言若洩，臣不獲死。”乃館於公。",
                    "zhushu": "恐受洩命之罪，於留公官以自明。與，音預。洩，息列切，又以制切，漏洩也。"
                },
                {
                    "paragraph": "叔孫昭子如闞，",
                    "zhushu": "闞，魯邑。闞，口暫切。"
                },
                {
                    "paragraph": "公居於長府。",
                    "zhushu": "長府，官府名。"
                },
                {
                    "paragraph": "九月戊戍，伐季氏，殺公之于門，遂入之。平子登臺而請曰：“君不察臣之罪，使有司討臣以干戈，臣請待於沂上以察罪。”弗許。",
                    "zhushu": "魯城南自有沂水，平子欲出城待罪也。大沂水出蓋縣南，至下邳入泗。沂，魚依切。"
                },
                {
                    "paragraph": "請囚于費，弗許。請以五乗亡，弗許。子家子曰：“君其許之！政自之出乆矣，隱民多取食焉，",
                    "zhushu": "隱約窮困。乗，繩證切。"
                },
                {
                    "paragraph": "爲之徒者衆矣。日入慝作，弗可知也。",
                    "zhushu": "慝，姦惡也。日冥，姦人將起叛君助季氏，不可知。慝，他得切。𡨋，亡定切。"
                },
                {
                    "paragraph": "衆怒不可蓄也，",
                    "zhushu": "季氏衆。蓄，勑六切。本亦作畜。"
                },
                {
                    "paragraph": "蓄而弗治，將蕰。",
                    "zhushu": "蕰，積也。蕰，本亦作藴，紆粉切。"
                },
                {
                    "paragraph": "蕰畜，民將生心。生心，同求將合。",
                    "zhushu": "與季氏同求叛君者。"
                },
                {
                    "paragraph": "君必悔之！”弗聽。郈孫曰：“必殺之。”",
                    "zhushu": ""
                },
                {
                    "paragraph": "公使郈孫逆孟懿子。",
                    "zhushu": "懿子，仲孫何忌。"
                },
                {
                    "paragraph": "叔孫氏之司馬鬷戻言於其衆曰：“若之何？”莫對。",
                    "zhushu": "衆疑所助。鬷，子公切。戾，力計切。"
                },
                {
                    "paragraph": "又日：“我，家臣也，不敢知國。凡有季氏與無，於我孰利？”皆曰：“無季氏，是無叔孫氏也。”鬷戾曰：“然則救諸！”帥徒以往，陷西北隅以入。",
                    "zhushu": "陷公圍也。陷，陷没之陷。隅，本或作“堣”，音同。"
                },
                {
                    "paragraph": "公徒釋甲執冰而踞，",
                    "zhushu": "言無戰心也。氷，櫝九蓋。或云：櫝九是箭筩，其蓋可以取飲。踞，音據。櫝，音獨。丸，胡官切。筩，音童，又音動，一音勇。"
                },
                {
                    "paragraph": "遂逐之。",
                    "zhushu": "逐公徒。"
                },
                {
                    "paragraph": "孟氏使登西北隅，以望季氏。見叔孫氏之旌，以告。孟氏執郈昭伯，殺之于南門之西，遂伐公徒。子家子曰：“諸臣僞劫君者，而負罪以出，君止。",
                    "zhushu": "使若非君本意者，君自可止不出。"
                },
                {
                    "paragraph": "意如之事君也，不敢不改。”",
                    "zhushu": "意如，季平子名。"
                },
                {
                    "paragraph": "公曰：“余不忍也。”與臧孫如墓謀，",
                    "zhushu": "辭先君，且謀所奔。"
                },
                {
                    "paragraph": "遂行。",
                    "zhushu": ""
                },
                {
                    "paragraph": "己亥，公孫于齊，次于陽州。齊侯將唁公于平隂，公先至于野井。齊侯曰：“寡人之罪也。”使有司待于平隂，爲近故也。",
                    "zhushu": "齊侯自咎，本不勑有司遠諸陽州，而欲近會于平隂，故令魯侯過共，先至野井，逺見迎逆，自咎以謝公。爲，于僞切。咎，其九切。令，力呈切。"
                },
                {
                    "paragraph": "書曰：“公孫干齊，次于陽州，齊侯唁公于野井”，禮也。將求於人，則先下之，禮之善物也。",
                    "zhushu": "物，事也。謂先往至野井。下，遐嫁切。"
                },
                {
                    "paragraph": "齊侯曰：“自莒疆以西，請致千社，",
                    "zhushu": "二十五家爲社。千社，二萬五千家，欲以給公。疆，居良切。"
                },
                {
                    "paragraph": "以待君命。",
                    "zhushu": "待君伐季氏之命。"
                },
                {
                    "paragraph": "寡人將帥敝賦以從執事，唯命是聽。君之憂，寡人之憂也。”公喜。子家子曰：“天禄不再。天若胙君，不過周公，以魯足矣。失魯而以千社爲臣，誰與之立？",
                    "zhushu": "爲齊臣？胙，才路切。"
                },
                {
                    "paragraph": "且齊君無信，不如早之晉。”弗從。",
                    "zhushu": ""
                },
                {
                    "paragraph": "臧昭伯率從者將盟，載書曰：“勠力壹心，好惡同之。信罪之有無，",
                    "zhushu": "信，明也。處者有罪，從者無罪。戮，音六，又力彫切。"
                },
                {
                    "paragraph": "繾綣從公，無通外内。”",
                    "zhushu": "繾綣，不離散。繾，音遣。綣，起阮切。"
                },
                {
                    "paragraph": "以公命示子家子。子家子曰：“如此，吾不可以盟。羈也不佞，不能與二三子同心，而以爲皆有罪。",
                    "zhushu": "從者陷君，留者逐君，皆有罪也。"
                },
                {
                    "paragraph": "或欲通外内，且欲去君。",
                    "zhushu": "去居僞負罪出奔，不必繾綣從公。"
                },
                {
                    "paragraph": "二三子好亡而惡定，焉可同也？陷君於難，罪孰大焉？通外内而去君，君將速入，弗通何爲？而何守焉？”乃不與盟。",
                    "zhushu": "何必守公。好，呼報切。惡，烏路切。焉，於䖍切。難，乃旦切。"
                },
                {
                    "paragraph": "昭子自闞歸，見平子。平子稽顙，曰：“子若我何？”昭子曰：“人誰不死？子以逐君成名，子務不忘，不亦傷乎？將若子何？”平子曰：“苟使意如得改事君，所謂生死而肉骨也。”昭子從公于齊，與公言。子家子命適公館者執之。",
                    "zhushu": "恐從者知叔孫謀。稽，音啓。顙，息黨切。"
                },
                {
                    "paragraph": "公與昭子言於幄内，曰：“將安衆而納公。”",
                    "zhushu": "昭子請歸安衆。幄，於角切。"
                },
                {
                    "paragraph": "公徒將殺昭子，伏諸道。",
                    "zhushu": "伏兵。"
                },
                {
                    "paragraph": "左師展告公，公使昭子自鑄歸。",
                    "zhushu": "辟伏兵。鑄，之樹切。"
                },
                {
                    "paragraph": "平子有異志。",
                    "zhushu": "不欲復納公。復，扶又切。"
                },
                {
                    "paragraph": "冬十月辛酉，昭子齊於其寢，使祝宗祈死。戊辰，卒。",
                    "zhushu": "恥爲平子所欺，因祈而自殺。齊，側皆切，本又作“齋”。"
                },
                {
                    "paragraph": "左師展將以公乗馬而歸，公徒執之。",
                    "zhushu": "展，魯大夫。欲與公俱輕歸。乗，如字，騎馬也。輕，遣政切。"
                },
                {
                    "paragraph": "○壬申，尹丈公渉于鞏，焚東訾，弗克。",
                    "zhushu": "文公，子朝黨。於鞏縣涉洛水也。東訾，敬王邑。"
                },
                {
                    "paragraph": "○十一月，宋元公將爲公故如晉，",
                    "zhushu": "請納公。爲，干僞切。"
                },
                {
                    "paragraph": "夢大子欒即位於廟。已興，平公服而相之，",
                    "zhushu": "平公，元公父。相，息亮切。"
                },
                {
                    "paragraph": "且召六卿。公曰：“寡人不佞，不能事父兄，",
                    "zhushu": "父，凡謂華、向。"
                },
                {
                    "paragraph": "以爲二三子憂，寡人之罪也。若以羣子之靈，獲保首領以没，唯是楄柎所以藉幹者，",
                    "zhushu": "楄柎，棺中苓牀也。幹，骸骨也。没，音殁。楄，蒲田切。柎，歩口切，又音附。藉，在夜切。苓，力丁切。骸，戸皆切。"
                },
                {
                    "paragraph": "請無及先君。”",
                    "zhushu": "欲自貶損。"
                },
                {
                    "paragraph": "仲幾對曰：“君若以社稷之故，私降昵宴，羣臣弗敢知。",
                    "zhushu": "昵，近也。降昵宴，謂損親近聲樂飲食之事。昵，女乙切。"
                },
                {
                    "paragraph": "若夫宋國之法，死生之度，先君有命矣。羣臣以死守之，弗敢失隊。臣之生職，常刑不赦。臣不忍其死，君命祇辱。”",
                    "zhushu": "言君命必不行。祇，適也。隊，直𩔖切。祇，音支。"
                },
                {
                    "paragraph": "宋公遂行。己亥，卒于曲𣗥。",
                    "zhushu": "爲明年梁丘據語起本。"
                },
                {
                    "paragraph": "○十二月庚辰，齊侯圍鄆。",
                    "zhushu": "欲取以居公。不書圍，鄆人自服，不成圍。"
                },
                {
                    "paragraph": "○初，臧昭伯如晉，臧會竊其寳龜僂句，",
                    "zhushu": "僂句，龜所出地名。僂，力主切，又力具切。句，居具切。"
                },
                {
                    "paragraph": "以卜爲信與僭，僭吉。",
                    "zhushu": "僣，不信也。僭，子念切。"
                },
                {
                    "paragraph": "臧氏老將如晉問，",
                    "zhushu": "問昭伯起居。"
                },
                {
                    "paragraph": "會請往。",
                    "zhushu": "代家老行。"
                },
                {
                    "paragraph": "昭伯問家故，盡對。",
                    "zhushu": "故，事也。"
                },
                {
                    "paragraph": "及内子與母弟叔孫，則不對。",
                    "zhushu": "内子，昭伯妻。不對；若有他故。"
                },
                {
                    "paragraph": "再三問，不對。歸，及郊，會逆。問，又如初。",
                    "zhushu": "又不對。"
                },
                {
                    "paragraph": "至，次於外而察之，皆無之。執而戮之，逸，奔郈。郈魴假使爲賈正焉。",
                    "zhushu": "郈在東平無鹽縣東南。魴假，郈邑大夫。賈正，掌貨物，使有常價，若市吏。魴，音房。賈，音嫁。"
                },
                {
                    "paragraph": "計於季氏。",
                    "zhushu": "送計簿於季氏。簿，歩戸切。"
                },
                {
                    "paragraph": "臧氏使五人以戈楯伏諸桐汝之閭。",
                    "zhushu": "桐汝，里名。楯，食凖切，又音允。"
                },
                {
                    "paragraph": "會出，逐之，反奔，執諸季氏中門之外。平子怒曰：“何故以兵入吾門？”拘臧氏老。季、臧有惡。",
                    "zhushu": "相怨惡。"
                },
                {
                    "paragraph": "及昭伯從公，平子立臧會。",
                    "zhushu": "立以爲臧氏後。"
                },
                {
                    "paragraph": "會曰：“僂句不余欺也。”",
                    "zhushu": "傳言卜筮之驗，善惡由人。"
                },
                {
                    "paragraph": "○楚子使薳射城州屈，復茄人焉。",
                    "zhushu": "薳復茄人於州屈。屈，居勿切，又其勿切。茄，音加。"
                },
                {
                    "paragraph": "城丘皇，遷訾人焉。",
                    "zhushu": "移訾人於丘皇。"
                },
                {
                    "paragraph": "使熊相禖郭巢，季然郭卷。",
                    "zhushu": "使二大夫爲巢、卷築郭也。卷城在南陽葉縣南。相，息亮切。禖，音梅。卷，音權，或眷勉切。爲，于僞切。"
                },
                {
                    "paragraph": "子大叔聞之，曰：“楚王將死矣。使民不安其土，民必憂，憂將及王，弗能乆矣。”",
                    "zhushu": "爲明年楚子居卒傳。",
                    "type": 2
                },
                {
                    "paragraph": "經二",
                    "zhushu": ""
                },
                {
                    "paragraph": "十有六年，春，王正月，葬宋元公。",
                    "zhushu": "三月而葬，速。"
                },
                {
                    "paragraph": "○三月，公至自齊，居于鄆。○夏，公圍成。",
                    "zhushu": "成，孟氏邑。不書齊師，帥賤衆少，重在公。帥，所𩔖切。"
                },
                {
                    "paragraph": "○秋，公會齊侯、莒子、邾子、𣏌伯，盟于鄟陵。",
                    "zhushu": "鄟陵，地闕。鄟，音專，又市轉切，又徒九切。"
                },
                {
                    "paragraph": "○公至自會，居子鄆。",
                    "zhushu": "無傳。"
                },
                {
                    "paragraph": "○九月，庚申，楚子居卒。",
                    "zhushu": "未同盟而赴以名。"
                },
                {
                    "paragraph": "○冬，十月，天王入于成周。",
                    "zhushu": "傳言王入在子朝奔後，經在前者，子朝來告晚。"
                },
                {
                    "paragraph": "○尹氏、召伯、毛伯以王子朝奔楚。",
                    "zhushu": "召伯，當言召氏，經誤也。尹、召族奔，非一人，故言氏。書奔在王入下者，王入乃告諸侯。",
                    "type": 2
                },
                {
                    "paragraph": "傳二十六年，春，王正月，庚申，齊侯取鄆。",
                    "zhushu": "前年已取鄆，至是乃發傳者，爲公處鄆起。"
                },
                {
                    "paragraph": "○葬宋元公，如先君，禮也。",
                    "zhushu": "善宋人違命以合禮。"
                },
                {
                    "paragraph": "○三月，公至自齊，處于鄆，言魯地也。",
                    "zhushu": "入魯竟，故書至；猶在外，故書地。竟，音境。"
                },
                {
                    "paragraph": "夏，齊侯將納公，命無受魯貨。申豐從女賈，",
                    "zhushu": "豐、賈二人，皆季氏家臣。女，音汝。"
                },
                {
                    "paragraph": "以幣錦二兩，",
                    "zhushu": "二丈爲一端，二端爲一兩，所謂匹也。二兩，二匹。"
                },
                {
                    "paragraph": "縳一如瑱，",
                    "zhushu": "瑱，充耳。縳，卷也。急卷使如充耳，易懷藏。縳，直轉切。瑱，他殿切。易，以豉切。"
                },
                {
                    "paragraph": "適齊師，謂子猶之人髙齮：",
                    "zhushu": "齮，子猶家臣。子猶，梁丘據。齮，魚綺切。"
                },
                {
                    "paragraph": "“能貨子猶，爲髙氏後，粟五千庾。”",
                    "zhushu": "言若能爲我行貨於子猶，當爲請使得爲髙氏後，又當致粟五千庾。庾，十六斗，几八千斛。庾，羊主切。爲，于僞切。下當爲、下爲魯同。"
                },
                {
                    "paragraph": "髙齮以錦示子猶，子猶欲之。齮曰：“魯人買之，百兩一布，以道之不通，先入幣財。”",
                    "zhushu": "言魯人買此甚多，布陳之，以百兩爲數。"
                },
                {
                    "paragraph": "子猶受之，言於齊侯曰：“羣臣不盡力于魯君者，非不能事君也。",
                    "zhushu": "欲行其說，故先示欲盡力納魯君。說，如字，又始銳切。"
                },
                {
                    "paragraph": "然據有異焉。",
                    "zhushu": "異，猶怪也。"
                },
                {
                    "paragraph": "宋元公爲魯君如晉，卒於曲𣗥；叔孫昭子求納其君，無疾而死。不知天之棄魯耶，抑魯君有罪於鬼神，故及此也？君若待于曲𣗥，使羣臣從魯君以卜焉。",
                    "zhushu": "卜知可伐否。"
                },
                {
                    "paragraph": "若可，師有濟也，君而繼之，兹無敵矣。若其無成，君無辱焉。”齊侯從之，使公子鉏帥師從公。",
                    "zhushu": "鉏，齊大夫。鉏，仕居切。"
                },
                {
                    "paragraph": "成大夫公孫朝謂平子曰：“有都，以衛國也，請我受師。”許之。",
                    "zhushu": "以成邑禦齊師。朝，如字。"
                },
                {
                    "paragraph": "請納質，",
                    "zhushu": "恐見疑。質，音致。"
                },
                {
                    "paragraph": "弗許，曰：“信女，足矣。”告於齊師曰：“孟氏，魯之敝室也。",
                    "zhushu": "敝，壞也。女，音汝。"
                },
                {
                    "paragraph": "用成已甚，弗能忍也，請息肩于齊。”",
                    "zhushu": "公孫朝詐齊師言欲降，使來取成。降，戸江切。"
                },
                {
                    "paragraph": "齊師圍成。成人伐齊師之飲馬于淄者，曰：“將以厭衆。”",
                    "zhushu": "以厭衆心，不欲使知已降也。淄水，出泰山梁父縣，西北入汶。飲，於鴆切。淄，則其切。厭，於冉切，又於葉切。汶，音問。"
                },
                {
                    "paragraph": "魯成備而後告曰：“不勝衆。”",
                    "zhushu": "告齊，言衆不欲降，己不能勝。勝，音升，又始證切。"
                },
                {
                    "paragraph": "師及齊師戰于炊鼻。",
                    "zhushu": "季氏師距公，非公命則不書。炊鼻，魯地。"
                },
                {
                    "paragraph": "齊子淵捷從洩聲子，",
                    "zhushu": "聲子，魯大夫。洩，息列切。"
                },
                {
                    "paragraph": "射之，中楯瓦，",
                    "zhushu": "瓦，楯脊。射，食亦切，下同。中，丁仲切，下中手同。楯，常允切，又音允。脊，子亦切。"
                },
                {
                    "paragraph": "繇朐汱輈，七，入者三寸。",
                    "zhushu": "入楯、瓦也。朐，車軛。輈，車轅。繇，過也。沃夭激匕矢鏃也。繇，音由。朐，其俱切。本又作軥，同。汱，他達切。輈，陟留切。七，必履切。軛，於革切。激，古狄切。鏃，子木切，或七木切。"
                },
                {
                    "paragraph": "聲子射其馬，斬鞅，殪。",
                    "zhushu": "殪，死也。鞅，於丈切。殪，於計切。"
                },
                {
                    "paragraph": "改駕，人以爲鬷戾也，而助之。",
                    "zhushu": "人，魯人也。鬷戾，叔孫氏司馬。"
                },
                {
                    "paragraph": "子車曰：“齊人也。”",
                    "zhushu": "子車，即淵𣓉。"
                },
                {
                    "paragraph": "將擊子車，子車射之，殪。其御曰：“又之。”",
                    "zhushu": "又欲使射餘人。"
                },
                {
                    "paragraph": "子車曰：“衆可懼也，而不可怒也。”子囊帶從野洩，叱之。",
                    "zhushu": "囊帶，齊大夫。野洩，即聲子。叱，昌實切。"
                },
                {
                    "paragraph": "洩曰：“軍無私怒，報乃私也，將元子。”",
                    "zhushu": "欲以公戰禦之，不欲私報其叱。亢，苦浪切。"
                },
                {
                    "paragraph": "又叱之，",
                    "zhushu": "子囊復叱之，復，扶又切。下復欲同。"
                },
                {
                    "paragraph": "亦叱之。",
                    "zhushu": "野洩亦叱也。言齊無戰心，但相叱。"
                },
                {
                    "paragraph": "冉腎射陳武子，中手，",
                    "zhushu": "冉腎，季氏臣。"
                },
                {
                    "paragraph": "失弓而罵。",
                    "zhushu": "武子罵。罵，馬嫁切。"
                },
                {
                    "paragraph": "以告平子，曰：“有君子白晳，鬒鬚眉，甚口。”平子曰：“必子彊也，無乃元諸？”",
                    "zhushu": "子彊，武子字。晳，星歷切。鬒，子忍切。黑也。鬚，本又作須，脩子切。"
                },
                {
                    "paragraph": "對曰：“謂之君子，何敢元之？”",
                    "zhushu": "僞言不敢違季氏。"
                },
                {
                    "paragraph": "林雍羞爲顔鳴右，下。",
                    "zhushu": "皆魯人，羞爲右，故下車戰。"
                },
                {
                    "paragraph": "苑何忌取其耳，",
                    "zhushu": "何忌，齊大夫。不欲殺雍，但截其耳以辱之。苑，於阮切。"
                },
                {
                    "paragraph": "顔鳴去之。",
                    "zhushu": "其右見獲，懼而去之。"
                },
                {
                    "paragraph": "苑子之御日視，下顧。",
                    "zhushu": "復欲使苑于繫其足。"
                },
                {
                    "paragraph": "苑子刜林雍，斷其足，鑋而乗於他車以歸。",
                    "zhushu": "鑋，一足行。刜，芳弗切。說文云：擊也。又父勿切，又忿勿切。斷，丁管切。鑋，遣政切，又音磬，又苦頂切；字林：丘貞切。"
                },
                {
                    "paragraph": "顔鳴三入齊師，呼曰：“林雍乗。”",
                    "zhushu": "言魯人皆致力於季氏，不以私怨而相棄。呼，火故切。乗，繩證切。"
                },
                {
                    "paragraph": "○四月，單子如晉告急。五月戊午，劉人敗王城之師于尸氏。",
                    "zhushu": "劉人，劉蚠之屬。王城，子朝之徒。尸氏，在鞏縣西南偃師城。"
                },
                {
                    "paragraph": "戊辰，王城人、劉人戰于施谷，劉師敗績。",
                    "zhushu": "施谷，周地。"
                },
                {
                    "paragraph": "○秋，盟子剸陵，謀納公也。",
                    "zhushu": "齊侯謀。"
                },
                {
                    "paragraph": "○七月己巳，劉子以王出。",
                    "zhushu": "師敗，懼而出。"
                },
                {
                    "paragraph": "庚午，次子渠。",
                    "zhushu": "渠，周地。"
                },
                {
                    "paragraph": "王城人焚劉。",
                    "zhushu": "燒劉子邑。"
                },
                {
                    "paragraph": "丙子，王宿于禇氏。",
                    "zhushu": "洛陽縣南有禇氏亭。禇，張吕切，又勑吕切。"
                },
                {
                    "paragraph": "丁丑，王次于萑谷。庚辰，王入干胥靡。辛巳，王次于滑。",
                    "zhushu": "萑谷、胥靡、滑，皆周地。胥靡、滑，本鄭邑。萑，音丸。本又作雚，古亂切。"
                },
                {
                    "paragraph": "晉知躒、趙鞅帥師納王，使女寛守闕塞。",
                    "zhushu": "女寛，晉大夫。闕塞，洛陽西南伊闕口也。守之，備子朝。知，音智。躒，音歷。女，音汝。塞，素代切。"
                },
                {
                    "paragraph": "○九月，楚平王卒。令尹子常欲立子西，",
                    "zhushu": "子西，平王之長庶。長，丁丈切。"
                },
                {
                    "paragraph": "曰：“大子壬弱，其母非適也，",
                    "zhushu": "壬，昭玉也。適，丁歷切。下同。"
                },
                {
                    "paragraph": "王子建實聘之。子西長而好善。立長則順，建善則治。王順國治，可不務乎？”子西怒曰：“是亂國而惡君王也。",
                    "zhushu": "言王子建聘之，是章君王之惡。好，呼報切。治，直叟切。"
                },
                {
                    "paragraph": "國有外援，不可瀆也。",
                    "zhushu": "外援，秦也。瀆，慢也。慢，武諫切。"
                },
                {
                    "paragraph": "王有適嗣，不可亂也。敗親、速讎、",
                    "zhushu": "不立壬，秦將來討，是速讎也。"
                },
                {
                    "paragraph": "亂嗣，不祥，我受其名。",
                    "zhushu": "受惡名。"
                },
                {
                    "paragraph": "賂吾以天下，吾滋不從也，",
                    "zhushu": "滋，益也。賂，音路。"
                },
                {
                    "paragraph": "楚國何爲？必殺令尹！”令尹懼，乃立昭王。○",
                    "zhushu": ""
                },
                {
                    "paragraph": "冬十月丙申，王起師于滑。",
                    "zhushu": "起，發也。滑，于入切。"
                },
                {
                    "paragraph": "辛丑，在郊，",
                    "zhushu": "郊，子朝邑。"
                },
                {
                    "paragraph": "遂次于尸。十一月辛酉，晉師克鞏。",
                    "zhushu": "知躒、趙鞅之師。"
                },
                {
                    "paragraph": "召伯盈逐王子朝。",
                    "zhushu": "伯盈本黨子朝，晉師克鞏，知子朝不成，更逐之。而逆敬王。"
                },
                {
                    "paragraph": "王子朝及召氏之族、毛伯得、尹氏固、南宫嚚奉周之典籍以奔楚。",
                    "zhushu": "尹、召二族皆奔，故稱氏。重見尹固名者，爲後還見殺。重，直用切。見，賢遍切。爲，子僞切，下“且爲”同。"
                },
                {
                    "paragraph": "隂忌奔莒以叛。",
                    "zhushu": "隂忌，子朝黨。莒，周邑。"
                },
                {
                    "paragraph": "召伯逆王于尸，及劉子、單子盟。",
                    "zhushu": "召伯新還，故盟。"
                },
                {
                    "paragraph": "逐軍圉澤，次于隄上。",
                    "zhushu": "圉澤、隄上，皆周地。圉，魚吕切。隄，音低，或音啼。"
                },
                {
                    "paragraph": "癸酉，王入于成周。",
                    "zhushu": "成周，今洛陽。"
                },
                {
                    "paragraph": "甲戌，盟于襄宫。",
                    "zhushu": "襄王之廟。"
                },
                {
                    "paragraph": "晉師使成公般戌周而還。",
                    "zhushu": "般，晉大夫。般，音班。"
                },
                {
                    "paragraph": "十二月癸未，王入于莊宫。",
                    "zhushu": "莊宫在王城。"
                },
                {
                    "paragraph": "王子朝使告于諸侯曰：“昔武王克殷，成王靖四方，康王息民，並建母弟，以蕃屏周，亦曰：“吾無專享文、武之功，",
                    "zhushu": "不敢專，故建母弟。蕃，方元切，亦作藩。"
                },
                {
                    "paragraph": "且爲後人之迷敗傾覆而溺入于難，則振救之。”至于夷王，王愆于厥身，",
                    "zhushu": "夷王，厲王父也。愆，惡疾也。覆，芳服切。溺，乃歷切。難，乃旦切。愆，起䖍切。"
                },
                {
                    "paragraph": "諸侯莫不並走其望，以祈王身。至于厲王，王心戾虐，萬民弗忍，居王于彘。",
                    "zhushu": "不忍害王也。厲王之末，周人流王于彘。彘，直例切。"
                },
                {
                    "paragraph": "諸侯釋位，以間王政。",
                    "zhushu": "間，猶與也。去其位，與治王之政事。間，間廁之間，又如字。與，音預。"
                },
                {
                    "paragraph": "宣王有志，而後效官。",
                    "zhushu": "宣王，厲王子。彘之亂，宣王尚少，召公虎取而長之。效，授也。效，戸敎切。少，詩照切。長，丁丈切。"
                },
                {
                    "paragraph": "至于幽王，天不弔周，王昏不若，用愆厥位。",
                    "zhushu": "幽王，宣王子。若，順也。愆，失也。"
                },
                {
                    "paragraph": "𢹂王奸命，諸侯替之，而建王嗣，用遷郊鄏。",
                    "zhushu": "𢹂王，幽王少子伯服也。王嗣，冝臼也。幽王后申姜生大子冝臼。王幸襃姒，生伯服，欲立之，而殺大子。大子奔申，申伯與鄫及西戎伐周，戰子戲，幽王死，諸侯廢伯服而立冝臼，是爲平王，東遷郟鄏。𢹂，戸圭切。奸，音干。替，他計切。郟，古洽切。鄏，音辱。鄫，才陵切。戲，許冝切。"
                },
                {
                    "paragraph": "則是兄弟之能用力於王室也。至于惠王，天不靖周，生頽禍心，施于叔帶。惠、襄辟難，越去王都。",
                    "zhushu": "惠王，平王六丗孫。頽，惠王庶叔也。莊十九年作亂，惠王適鄭。襄王，惠王子。叔帶，襄王弟。僖二十四年，叔帶作難，襄王處汜。頽，徒囬切。施，以䜴切。難，乃旦切。氾，音凡。"
                },
                {
                    "paragraph": "則有晉、鄭，咸黜不端，",
                    "zhushu": "黜，去也。晉文殺叔帶，鄭厲殺子頽，爲王室去不端直之人。去，起吕切。爲，于僞切。"
                },
                {
                    "paragraph": "以綏定王家。則是兄弟之能率先王之命也。在定王六年，秦人降妖，",
                    "zhushu": "定王，襄王孫。定王六年，魯宣八年。妖，本又作訞，於驕切。說文云：衣服謌謡草木之怪謂之妖。"
                },
                {
                    "paragraph": "曰：“周其有頿王，亦克能脩其職，諸侯服享，二丗共職。",
                    "zhushu": "二丗，謂靈、景。頿，子斯切。共，音恭。"
                },
                {
                    "paragraph": "王室其有間王位，諸侯不圖，而受其亂災。”",
                    "zhushu": "間王位，謂子朝也，今子朝以爲王猛。受亂災，謂楚也。今子朝以爲晉。間，間厠之間。下間先同。"
                },
                {
                    "paragraph": "至于靈王，生而有頿。",
                    "zhushu": "靈王，定王孫。"
                },
                {
                    "paragraph": "王甚神聖，無惡於諸侯。靈王、景王克終其丗。",
                    "zhushu": "景王，靈王子。"
                },
                {
                    "paragraph": "今王室亂，單旗、劉狄剥亂天下，壹行不若，",
                    "zhushu": "單旗，穆公也。劉狄，劉蚠也。壹，專也。剥，邦角切。"
                },
                {
                    "paragraph": "謂“先王何常之有？",
                    "zhushu": "言先王無常法。"
                },
                {
                    "paragraph": "唯余心所命，其誰敢討之”？帥羣不弔之人，",
                    "zhushu": "弔，至也。弔，如字，舊丁歷切，至也。"
                },
                {
                    "paragraph": "以行亂于王室。侵欲無厭，規求無度，貫瀆鬼神，",
                    "zhushu": "貫，習也。瀆，易也。厭，本又作猒，於鹽切。貫，古患切。易，以䜴切。"
                },
                {
                    "paragraph": "慢棄刑法，倍奸齊盟，傲很威儀，矯誣先王。晉爲不道，是攝是賛，",
                    "zhushu": "攝，持也。賛，佐也。先王，謂景王。倍，音佩。傲，五報切。很，戸懇切。矯，居表切。"
                },
                {
                    "paragraph": "思肆其罔極。",
                    "zhushu": "肆，放也。"
                },
                {
                    "paragraph": "兹不榖震盪播越，竄在荆蠻，",
                    "zhushu": "兹，此也。此不榖，子朝自謂。盪，本又作蕩，徒黨切。竄，七亂切。字林，七外切。"
                },
                {
                    "paragraph": "未有攸厎。",
                    "zhushu": "厎，至也。攸，所也。厎音旨。"
                },
                {
                    "paragraph": "若我一二兄弟甥舅，奬順天法，無助狡猾，以從先王之命，母速天罰，赦圖不榖，",
                    "zhushu": "赦其憂而圖其難。奬，將丈切。狡，古卯切。猾，又作滑，于八切。母，音無。難，乃且切。"
                },
                {
                    "paragraph": "則所願也。敢盡布其腹心及先王之經，而諸侯實深圖之。",
                    "zhushu": ""
                },
                {
                    "paragraph": "昔先王之命曰：“王后無適，則擇立長。年鈞以德，德鈞以卜。”",
                    "zhushu": "此所謂先王之經。適，丁歷切。"
                },
                {
                    "paragraph": "王不立愛，公卿無私，古之制也。穆后及大子壽早夭即丗，",
                    "zhushu": "在十五年。"
                },
                {
                    "paragraph": "單、劉賛私立少，以間先王，",
                    "zhushu": "間，錯先王之制。"
                },
                {
                    "paragraph": "亦唯伯仲叔季圖之。",
                    "zhushu": "伯仲叔季，揔謂諸侯。"
                },
                {
                    "paragraph": "閔馬父聞子朝之辭，曰：“文辭以行禮也。子朝干景之命，逺晉之大，以專其志，無禮甚矣，文辭何爲？”",
                    "zhushu": "傳終王室亂。逺，于萬切。"
                },
                {
                    "paragraph": "○齊有彗星，",
                    "zhushu": "出齊之分野，不書，魯不見彗。似歳切，又息遂切。分，扶問切。"
                },
                {
                    "paragraph": "齊侯使禳之。",
                    "zhushu": "祭以禳除之。禳，如羊切。"
                },
                {
                    "paragraph": "晏子曰：“無益也，祗取誣焉。",
                    "zhushu": "誣，欺也。祗，音支。"
                },
                {
                    "paragraph": "天道不謟，",
                    "zhushu": "謟，疑也。謟，本又作“慆”，他刀切。"
                },
                {
                    "paragraph": "不貳其命，若之何禳之？且天之有彗也，以除穢也。君無穢德，又何禳焉？若德之穢，禳之何損？詩曰：“惟此文王，小心翼翼。昭事上帝，聿懷多福。厥德不囬，以受方國。”",
                    "zhushu": "詩大雅。翼翼，共也。聿，帷也。囬，違也。言文王德不違天人，故四方之國歸往之。聿，戸橘切。"
                },
                {
                    "paragraph": "君無違德，方國將至，何患於彗？詩曰：“我無所監，夏后及商。用亂之故，民卒流亡。”",
                    "zhushu": "逸詩也。言追監夏、商之亡，皆以亂故。夏，戸雅切。"
                },
                {
                    "paragraph": "若德囬亂，民將流亡，祝史之爲，無能補也。”公說，乃止。",
                    "zhushu": "說，音恱。"
                },
                {
                    "paragraph": "○齊侯與晏子坐于路寢。公歎曰：“美哉室！其誰有此乎？”",
                    "zhushu": "景公自知德不能乆有國，故歎也。"
                },
                {
                    "paragraph": "晏子曰：“敢問何謂也？”公曰：“吾以爲在德。”對曰：“如君之言，其陳氏乎！陳氏雖無大德，而有施於民。豆、區、釡、鍾之數，其取之公也薄，",
                    "zhushu": "謂以公量收。施，式䜴切。下同。區，烏侯切。量，音亮。"
                },
                {
                    "paragraph": "其施之民也厚。",
                    "zhushu": "謂以私量貸。施，如字，又始䜴切。"
                },
                {
                    "paragraph": "公厚斂焉，陳氏厚施焉，民歸之矣。詩曰：“雖無德與女，式歌且舞。”",
                    "zhushu": "詩小雅。義取雖無大德，要有喜說之心，欲歌舞之。式，用也。斂，力驗切。女，音汝。"
                },
                {
                    "paragraph": "陳氏之施，民歌舞之矣。後丗若少惰，陳氏而不亡，則國其國也已。”公曰：“善哉！是可若何？”對曰：“唯禮可以已之。在禮，家施不及國，民不遷，農不移，工賈不變，",
                    "zhushu": "守常業。惰，徒卧切。本亦作墯，同。賈，音古。本亦作“商賈”。"
                },
                {
                    "paragraph": "士不濫，",
                    "zhushu": "不失職。"
                },
                {
                    "paragraph": "官不滔，",
                    "zhushu": "滔，慢也。滔，吐刀切。慢，武諫切。本又作漫，武半切。"
                },
                {
                    "paragraph": "大夫不收公利。”",
                    "zhushu": "不作福。"
                },
                {
                    "paragraph": "公曰：“善哉！我不能矣。”吾今而後知禮之可以爲國也。”對曰：“禮之可以爲國也乆矣，與天地並。",
                    "zhushu": "有天地則禮義興。"
                },
                {
                    "paragraph": "君令臣共，父慈子孝，兄愛弟敬，夫和妻柔，姑慈婦聽，禮也。君令而不違，臣共而不貳；父慈而敎，子孝而箴；",
                    "zhushu": "箴，諫也。共，音恭。箴，之林切。"
                },
                {
                    "paragraph": "兄愛而友，弟敬而順；夫和而義，妻柔而正；姑慈而從，",
                    "zhushu": "從，不自專。"
                },
                {
                    "paragraph": "婦聽而婉，",
                    "zhushu": "婉，順也。婉，於阮切。"
                },
                {
                    "paragraph": "禮之善物也。”公曰：“善哉！寡人今而後聞此禮之上也。”對曰：“先王所禀於天地，以爲其民也，是以先王上之。”",
                    "zhushu": "禀，受也。"
                }
            ]
        },
        {
            "name": "昭公七第二十六",
            "paragraphs": [
                {
                    "paragraph": "昭公七第二十六",
                    "zhushu": "",
                    "type": 1
                },
                {
                    "paragraph": "經二十有七年，春，公如齊。",
                    "zhushu": "自鄆行。鄆，音運。"
                },
                {
                    "paragraph": "○公至自齊，居于。月。呉弑其君僚。",
                    "zhushu": "僚亟戰民罷，又伐楚喪，故光乗間而動。稱國以弑，罪在僚。弑，申志切。僚，力彫切。亟，欺兾切。罷，音皮。"
                },
                {
                    "paragraph": "○楚殺其大夫郤宛。",
                    "zhushu": "無極，楚之䜛人，宛所明知，而信近之，以取敗亡，故書名罪宛。殺，始察切。卻，去逆切。宛，於阮切，又以元切。近，附近之近。"
                },
                {
                    "paragraph": "○秋，晉士鞅、宋樂祁犂、衛北宫喜、曹人、邾人、滕人㑹于扈。",
                    "zhushu": "祁，力𠔃切，又力之切。扈，音戸。"
                },
                {
                    "paragraph": "○冬，十月，曹伯午卒。",
                    "zhushu": "無傳。未同盟而赴以名。午，音五。"
                },
                {
                    "paragraph": "○邾快來奔。",
                    "zhushu": "無傳。快，邾命卿也，故書。快，苦怪切。"
                },
                {
                    "paragraph": "○公如齊。",
                    "zhushu": "自鄆行。"
                },
                {
                    "paragraph": "○公至自齊，居于鄆。",
                    "zhushu": "無傳。",
                    "type": 2
                },
                {
                    "paragraph": "傳二十七年，春，公如齊。公至自齊，處于鄆，言在外也。",
                    "zhushu": "在外邑，故書地。"
                },
                {
                    "paragraph": "○呉一欲因楚喪而伐之，",
                    "zhushu": "前年楚平王卒。"
                },
                {
                    "paragraph": "使公子掩餘、公子燭庸帥師圍濳，",
                    "zhushu": "二子，皆王僚母弟。潜，楚邑，在廬江六縣西南。掩，於檢切。"
                },
                {
                    "paragraph": "使延州來季子聘于上國，",
                    "zhushu": "季子本封延陵，後復封州來，故曰“延州來”。復，扶又切。"
                },
                {
                    "paragraph": "遂聘于晉，以觀諸侯。",
                    "zhushu": "觀彊弱。"
                },
                {
                    "paragraph": "楚莠尹然、工尹麇帥師救濳，",
                    "zhushu": "二尹，楚官。然、麇，其名。莠，由九切。麇，九倫切。"
                },
                {
                    "paragraph": "左司馬沈尹戍帥都君子與王馬之屬以濟師，",
                    "zhushu": "都君子，在都邑之士有復除者。王馬之屬，王之養馬官屬校人也。濟，益也。戍，音恤。復，音福。校，胡孝切。"
                },
                {
                    "paragraph": "與呉師遇于窮。令尹子常以舟師及沙汭而還。",
                    "zhushu": "沙，水名。汭，如銳切。"
                },
                {
                    "paragraph": "左尹郤宛、工尹壽帥師至于濳，呉師不能退。",
                    "zhushu": "楚師彊，故呉不得退去。"
                },
                {
                    "paragraph": "呉公子光曰：“此時也，弗可失也。”",
                    "zhushu": "欲因其師徒在外，國不堪役以弑王。弑，申志切。"
                },
                {
                    "paragraph": "告鱄設諸曰：“上國有言曰：“不索，何獲？”我，王嗣也，吾欲求之。",
                    "zhushu": "光，吴王諸樊子也，故曰“我王嗣”。鱄，音專。上國，賈云：“上國與中國同。”服云：“上古國也。”索，所白切。"
                },
                {
                    "paragraph": "事若克，季子雖至，不吾廢也。”",
                    "zhushu": "至，謂聘還。"
                },
                {
                    "paragraph": "鱄設諸曰：“王可弑也。母老、子弱，是無若我何。”",
                    "zhushu": "猶言我無若是何，欲以老弱託光。"
                },
                {
                    "paragraph": "光曰：“我，爾身也。”",
                    "zhushu": "言我身猶爾身。"
                },
                {
                    "paragraph": "夏四月，光伏甲於堀室而享王。",
                    "zhushu": "掘地爲室。堀，本又作“窟”，同，苦怱切。堀，其勿切，又其月切。"
                },
                {
                    "paragraph": "王使甲坐於道及其門。",
                    "zhushu": "坐道邊至光門。"
                },
                {
                    "paragraph": "門、階、戸、席，皆王親也，夾之以鈹。羞者獻體改服於門外，",
                    "zhushu": "羞，進食也。獻體，解衣。夾，古洽切，又古恊切。鈹，普皮切。說文云：劒也。"
                },
                {
                    "paragraph": "執羞者坐行而入，",
                    "zhushu": "坐行，𦡀行。"
                },
                {
                    "paragraph": "執鈹者夾承之，",
                    "zhushu": "承執羞者"
                },
                {
                    "paragraph": "及體，以相授也。",
                    "zhushu": "鈹及進羞者體，以所食授王。"
                },
                {
                    "paragraph": "光僞足疾，入于堀室。",
                    "zhushu": "恐難作，王黨殺己，素辟之。"
                },
                {
                    "paragraph": "鱄設諸寘劒於魚中以進，",
                    "zhushu": "全魚炙。炙，章夜切。"
                },
                {
                    "paragraph": "抽劒刺王，鈹交於胷，",
                    "zhushu": "交鱄諸胷。刺，七亦切。"
                },
                {
                    "paragraph": "遂弑王。闔廬以其子爲卿。",
                    "zhushu": "闔廬，光也。以鱄諸子爲卿。"
                },
                {
                    "paragraph": "季子至，曰：“苟先君無廢祀，民人無廢主，社稷有奉，國家無傾，乃吾君也，吾誰敢怨？哀死事生，以待天命。非我生亂，立者從之，先人之道也。”",
                    "zhushu": "呉自諸樊以下，兄弟相傳，而不立適，是亂由先人起也。季子自知力不能討光，故云爾。適，丁歷切。"
                },
                {
                    "paragraph": "復命哭墓，",
                    "zhushu": "復使命於僚墓。"
                },
                {
                    "paragraph": "復位而待。",
                    "zhushu": "復本位待光命。"
                },
                {
                    "paragraph": "呉公子掩餘奔徐，公子燭庸奔鍾吾。",
                    "zhushu": "鍾吾，小國。"
                },
                {
                    "paragraph": "楚師聞呉亂而還。",
                    "zhushu": "言聞具亂，明郤宛不取賂而還。"
                },
                {
                    "paragraph": "○郤宛直而和，國人說之。",
                    "zhushu": "以直事君，以和接𩔖。"
                },
                {
                    "paragraph": "鄢將師爲右領，",
                    "zhushu": "右領，官名。焉，於晚切，又烏反切。"
                },
                {
                    "paragraph": "與費無極比而惡之。",
                    "zhushu": "惡郤宛。比，毗志切。"
                },
                {
                    "paragraph": "令尹子常賄而信䜛，無極譛郤宛焉。謂子常曰：“子惡欲飲子酒。”",
                    "zhushu": "子惡，郤宛。賄，呼罪切。飲，於鴆切。"
                },
                {
                    "paragraph": "入謂子惡：“令尹欲飲酒於子氏。”子惡曰：“我，賤人也，不足以辱令尹。令尹將必來辱，爲惠已甚。吾無以酬之，若何？”",
                    "zhushu": "酬，報獻。"
                },
                {
                    "paragraph": "無極曰：“令尹好甲兵，子出之，吾擇焉。”",
                    "zhushu": "擇，取以進子常。好，呼報切。"
                },
                {
                    "paragraph": "取五甲五兵，曰：“寘諸門，令尹至，必觀之，而從以酬之。”",
                    "zhushu": "日，無極辭。"
                },
                {
                    "paragraph": "及饗日，帷諸門左。",
                    "zhushu": "張，惟陳甲兵其中。"
                },
                {
                    "paragraph": "無極謂令尹曰：“吾幾禍子。子惡將爲子不利，甲在門矣。子必無往。且此役也，",
                    "zhushu": "此春救濳之役。幾，音祈。"
                },
                {
                    "paragraph": "呉可以得志。子惡取賂焉而還，又誤羣帥，使退其師，曰：“乗亂不祥。”呉乗我喪，我乗其亂，不亦可乎？”令尹使視郤氏，則有甲焉。不往，召鄢將師而告之。",
                    "zhushu": "告子惡門有甲兵，將害己。"
                },
                {
                    "paragraph": "將師退，遂令攻郤氏，且爇之。",
                    "zhushu": "爇，燒也。爇，如恱切。"
                },
                {
                    "paragraph": "子惡聞之，遂自殺也。國人弗爇，令曰：“不爇郤氏，與之同罪。”或取一編菅焉，或取一秉秆焉，",
                    "zhushu": "編菅，苫也。秉，把也。秆，稾也。編，必然切，又必干切。菅，古顔切。秆，古但切。說文云：禾莖也。或古旦切。苫，式占切。李巡云：編菅茅以覆屋曰苫。把，必馬切。槀，古老切。"
                },
                {
                    "paragraph": "國人投之，遂弗爇也。令尹炮之，",
                    "zhushu": "炮燔郤宛。炮，歩交切，又彭交切。燔，音煩。"
                },
                {
                    "paragraph": "盡滅郤氏之族黨，殺陽令終與其弟完及佗，",
                    "zhushu": "令終，陽匄子。佗，徒何切。匄，古害切。"
                },
                {
                    "paragraph": "與晉陳及其子弟。",
                    "zhushu": "晉陳，楚大夫，皆郤氏黨。"
                },
                {
                    "paragraph": "晉陳之族呼於國曰：“鄢氏、費氏自以爲王，專禍楚國，弱寡王室，蒙王與令尹以自利也。",
                    "zhushu": "蒙，欺也。呼，火故切。"
                },
                {
                    "paragraph": "令尹盡信之矣，國將如何？”令尹病之。",
                    "zhushu": "爲下殺無極張本。"
                },
                {
                    "paragraph": "○秋，㑹于扈，令戍周，且謀納公也。宋、衛皆利納公，固請之。范獻子取貨於季孫，謂司城子梁與北宫貞子",
                    "zhushu": "子梁，宋樂祁也。貞子，衛北官喜"
                },
                {
                    "paragraph": "曰：“季孫未知其罪，而君伐之。請囚、請亡，於是乎不獲。君又弗克，而自出也。夫豈無備而能出君乎？季氏之復，天救之也。",
                    "zhushu": "復，猶安也。"
                },
                {
                    "paragraph": "休公徒之怒，",
                    "zhushu": "休，息也。"
                },
                {
                    "paragraph": "而啓叔孫氏之心。不然，豈其伐人而說甲執冰以游？叔孫氏懼禍之濫，而自同於季氏，天之道也。魯君守齊，三年而無成。季氏甚得其民，淮夷與之，",
                    "zhushu": "淮夷，魯東夷。說，他活切。"
                },
                {
                    "paragraph": "有十年之備，有齊、楚之援，",
                    "zhushu": "公雖在齊，言齊不致力。"
                },
                {
                    "paragraph": "有天之賛，有民之助，有堅守之心，有列國之權，而弗敢宣也，",
                    "zhushu": "宣，用也。守，手又切。"
                },
                {
                    "paragraph": "事君如在國。",
                    "zhushu": "書“公行”，告公至是也。"
                },
                {
                    "paragraph": "故鞅以爲難。二子皆圖國者也，而欲納魯君，鞅之願也。請從二子以圍魯。無成，死之。”二子懼，皆辭。乃辭小國，而以難復。",
                    "zhushu": "以難納白晉君。"
                },
                {
                    "paragraph": "孟懿子、陽虎伐鄆。",
                    "zhushu": "陽虎，季氏家臣，代鄆，欲奪公。"
                },
                {
                    "paragraph": "鄆人將戰，子家子曰：“天命不慆乆矣，",
                    "zhushu": "慆，疑也。言棄君不疑。慆，他刀切。"
                },
                {
                    "paragraph": "使君亡者，必此衆也。",
                    "zhushu": "言君據鄆衆以與魯戰，必敗亡。"
                },
                {
                    "paragraph": "天旣禍之，而自福也，不亦難乎？”猶有鬼神，此必敗也。嗚呼！爲無望也夫，其死於此乎！”公使子家子如晉，公徒敗于且知。",
                    "zhushu": "且知，近鄆地。夫，音扶。且，子餘切。近，附近之近。"
                },
                {
                    "paragraph": "○楚郤宛之難，國言未已，進胙者莫不謗令尹。",
                    "zhushu": "進胙，國中祭祀也。謗，詛也。難，乃旦切。年末同。胙，才故切。詛，側慮切。"
                },
                {
                    "paragraph": "沈尹戍言於子常曰：“夫左尹與中廐尹，莫知其罪，而子殺之，以興謗讟，至于今不已。",
                    "zhushu": "左尹，郤宛也。中廐尹，陽令終。廐，九又切。讟，音獨。"
                },
                {
                    "paragraph": "戍也惑之，仁者殺人以掩謗，猶弗爲也。今吾子殺人以興謗，而弗圖，不亦異乎？夫無極，楚之䜛人也，民莫不知。去朝呉，",
                    "zhushu": "在十五年。去，起吕切。朝，如字，下朝夕同。"
                },
                {
                    "paragraph": "出蔡侯朱，",
                    "zhushu": "在二十一年"
                },
                {
                    "paragraph": "喪太子建，殺連尹奢，",
                    "zhushu": "在二十年。喪，息浪切。"
                },
                {
                    "paragraph": "屏王之耳目，使不聦明。不然，平王之温惠共儉，有過成、莊，無不及焉。所以不獲諸侯，邇無極也。",
                    "zhushu": "邇，近也。近，附近之近。"
                },
                {
                    "paragraph": "今又殺三不辜，以興大謗，",
                    "zhushu": "三不辜，郤氏、陽氏、晉陳氏。"
                },
                {
                    "paragraph": "幾及子矣。子而不圖，將焉用之？夫鄢將師矯子之命，以滅三族，國之良也，而不愆位。",
                    "zhushu": "在位無愆過。幾，音祈，又音機。焉，於䖍切。矯，居表切。愆，起䖍切。"
                },
                {
                    "paragraph": "呉新有君，",
                    "zhushu": "光新立也。"
                },
                {
                    "paragraph": "疆埸日駭，楚國若有大事，子其危哉！知者除䜛以自安也，今子愛䜛以自危也，甚矣其惑也！”子常曰：“是瓦之罪，敢不良圖？”九月己未，子常殺費無極與鄢將師，盡滅其族，以說于國，謗言乃止。○",
                    "zhushu": ""
                },
                {
                    "paragraph": "冬，公如齊，齊侯請饗之。",
                    "zhushu": "設饗禮。疆，居良切。埸，音亦。知，音智。"
                },
                {
                    "paragraph": "子家子曰：“朝夕立於其朝，又何饗焉？其飲酒也。”乃飲酒，使宰獻，而請安。",
                    "zhushu": "比公於大夫也。禮，君不敵臣，宴大夫，使宰爲主。獻，獻爵也。請安，齊侯請自安，不在坐也。坐，才卧切。"
                },
                {
                    "paragraph": "子仲之子曰重，爲齊侯夫人，曰：“請使重見。”",
                    "zhushu": "子仲，魯公子憖也。十二年謀逐季氏，不能而奔齊。今行飲酒禮，而欲使重見，從宴媟也。重，直勇切，又直恭切。見，賢遍切。憖，魚覲切。媟，息列切。"
                },
                {
                    "paragraph": "子家子乃以君出。",
                    "zhushu": "辟齊夫人。"
                },
                {
                    "paragraph": "○十二月，晉籍秦致諸侯之戍于周，魯人辭以難。",
                    "zhushu": "經所以不書戍周。籍秦，籍談子。",
                    "type": 2
                },
                {
                    "paragraph": "經二",
                    "zhushu": ""
                },
                {
                    "paragraph": "十有八年，春，王三月，葬曹悼公。",
                    "zhushu": "無傳。六月而葬，緩。"
                },
                {
                    "paragraph": "○公如晉，次于乾侯。",
                    "zhushu": "乾侯在魏郡斥丘縣，晉竟内邑。斥，音尺，一音昌夜切。竟，音境。傳同。"
                },
                {
                    "paragraph": "○夏，四月，丙戌，鄭伯寧卒。",
                    "zhushu": "無傳。未同盟而赴以名。"
                },
                {
                    "paragraph": "○六月，葬鄭定公。",
                    "zhushu": "無傳。三月而葬，速。"
                },
                {
                    "paragraph": "○秋，七月，癸巳，滕子寧卒。",
                    "zhushu": "無傳。未同盟而赴以名。"
                },
                {
                    "paragraph": "○冬，葬滕悼公。",
                    "zhushu": "無傳。",
                    "type": 2
                },
                {
                    "paragraph": "傳二十八年，春，公如晉，將如乾侯。",
                    "zhushu": "齊侯卑公，故適晉。"
                },
                {
                    "paragraph": "子家子曰：“有求於人，而即其安，人孰矜之？其造於竟。”",
                    "zhushu": "欲使次於竟以待命。造，七報切。"
                },
                {
                    "paragraph": "弗聽。使請逆於晉。晉人曰：“天禍魯國，君淹恤在外。君亦不使一个辱在寡人，",
                    "zhushu": "一个，單使。个，古賀切。單使，所吏切。"
                },
                {
                    "paragraph": "而即安於甥舅，其亦使逆君？”",
                    "zhushu": "言自使齊逆君。"
                },
                {
                    "paragraph": "使公復于竟，而後逆之。",
                    "zhushu": "逆，著乾侯也。言公不能用子家，所以見辱。著，中略切，又直略切。"
                },
                {
                    "paragraph": "晉祁勝與鄔臧通室。",
                    "zhushu": "二子，祁盈家臣也。通室，易妻。祁，巨之切。字林云：太原縣，上尸切。鄔，舊烏戸切，又音偃。案地名，在周者烏戸切，隱十一年“王取鄔、留”是也；在鄭者音偃，成十六年“戰于鄢陵”是也。在楚者音於建切，又音偃，昭十三年“王㳂夏將入鄢”是也。在晉者音於庶切，字林乙祛切。郭𣾴三倉解詁音“瘀”，於庶切。闞駰音“厭飫”之“飫”。重言之，太原有鄔縣。唯周地者從“烏”，餘皆從焉。字林亦作“𨻳”，音同。傳云：分祁氏之田以爲七縣，司馬彌牟爲鄔大夫，即太原縣也。鄔臧冝以邑爲氏，音於庶切。舊音誤。"
                },
                {
                    "paragraph": "祁盈將執之，",
                    "zhushu": "盈，祁午之子。"
                },
                {
                    "paragraph": "訪於司馬叔游。",
                    "zhushu": "叔游，司馬叔侯之子。"
                },
                {
                    "paragraph": "叔游曰：“鄭書有之：“惡直醜正，實蕃有徒。”",
                    "zhushu": "鄭書，古書名也。言害正直者實多徒衆。惡，如字，又烏路切。蕃，音煩。"
                },
                {
                    "paragraph": "無道立矣，子懼不免。",
                    "zhushu": "言丗亂䜛勝。"
                },
                {
                    "paragraph": "詩曰：“民之多辟，無自立辟。”",
                    "zhushu": "詩大雅。多辟，本又作“僻”，匹亦切。立辟，婢亦切。"
                },
                {
                    "paragraph": "姑已，若何？”",
                    "zhushu": "姑，且也。已，止也。"
                },
                {
                    "paragraph": "盈曰：“祁氏私有討，國何有焉？”",
                    "zhushu": "言討家臣，無與國事。與，音預。"
                },
                {
                    "paragraph": "遂執之。祁勝賂荀躒，荀躒爲之言於晉侯。晉侯執祁盈。",
                    "zhushu": "以其專戮。爲，音于僞切。"
                },
                {
                    "paragraph": "祁盈之臣曰：“鈞將皆死，",
                    "zhushu": "鈞，同也。"
                },
                {
                    "paragraph": "憖使吾君聞勝與臧之死也以爲快。”",
                    "zhushu": "憖，發語之音。憖，魚覲切。"
                },
                {
                    "paragraph": "乃殺之。夏六月，晉殺祁盈及楊食我。",
                    "zhushu": "楊，叔向邑。食我，叔向子伯石也。食，音嗣。向，許丈切。"
                },
                {
                    "paragraph": "食我，祁盈之黨也，而助亂，故殺之。遂滅祁氏、羊舌氏。",
                    "zhushu": ""
                },
                {
                    "paragraph": "初，叔向欲娶於申公巫臣氏，",
                    "zhushu": "夏姬女也。娶，七住切。夏，户雅切。"
                },
                {
                    "paragraph": "其母欲娶其黨。叔向曰：“吾母多而庶鮮，吾懲舅氏矣。”",
                    "zhushu": "言父多妾媵，而庶子鮮少，嫌母氏性不曠。鮮，息淺切。懲，直升切。媵，䋲證切，又時證切。"
                },
                {
                    "paragraph": "其母曰：“子靈之妻殺三夫、",
                    "zhushu": "子靈，巫臣妻，夏姫也。三夫，陳御叔、楚襄老及巫臣也。時巫臣已死，"
                },
                {
                    "paragraph": "一君、",
                    "zhushu": "陳靈公。"
                },
                {
                    "paragraph": "一子，",
                    "zhushu": "夏徴舒。"
                },
                {
                    "paragraph": "而亡一國、",
                    "zhushu": "陳也。"
                },
                {
                    "paragraph": "兩卿矣，",
                    "zhushu": "孔寧、儀行父。"
                },
                {
                    "paragraph": "可無懲乎？吾聞之，甚美必有甚惡。是鄭穆少妃姚子之子，子貉之妹也。",
                    "zhushu": "子貉，鄭靈公夷。少，詩照切。貉，亡白切。"
                },
                {
                    "paragraph": "子貉早死，無後，而天鍾美於是，",
                    "zhushu": "是，夏姫也。鍾，聚也。子貉死在宣四年。"
                },
                {
                    "paragraph": "將必以是大有敗也。昔有仍氏生女，黰黒",
                    "zhushu": "有仍，古諸侯也。美髮爲黰。黰，之忍切。說文作㐱，又作鬒，云：稠髮也。"
                },
                {
                    "paragraph": "而甚美，光可以鑑，",
                    "zhushu": "髪膚光色可以照人。鑑，古暫切，鏡也。"
                },
                {
                    "paragraph": "名曰𤣥妻。",
                    "zhushu": "以髪黒故，"
                },
                {
                    "paragraph": "樂正后夔取之，",
                    "zhushu": "夔，舜典樂之君長。夔，求龜切。取，如字，又古住切。"
                },
                {
                    "paragraph": "生伯封，實有豕心，貪惏無饜，忿纇無期，謂之封豕。",
                    "zhushu": "纇，戾也。封，大也。長，丁丈切。惏，力耽切。方言云：楚人謂貪爲惏。”饜，亦作“猒”，於鹽切。纇，又作“𩔖”，立對切。服作“𩔖”。"
                },
                {
                    "paragraph": "有窮后羿滅之，夔是以不祀。",
                    "zhushu": "羿，篡夏后者。羿，音詣。篡，初患切。"
                },
                {
                    "paragraph": "且三代之亡，共子之廢，皆是物也。",
                    "zhushu": "夏以末喜，殷以妲己，周以襃姒，三代所由亡也。共子，晉申生，以驪姫廢。共，音恭，本亦作“恭”。末喜，本或作“嬉”，音同。國語云：“桀伐有施，有施氏以末喜女焉。”韋昭注漢書云：“嬉，姓也。”妲，丁達切。己，音几。國語云：“有蘇氏之女也。”韋昭云：“己，姓也。”襃姒，音似。龍漦所生，襃人所養者也。毛詩云：“姒，姓也。”鄭箋云：“姒，字也。”驪姬，本又作“麗”，同。力知切。獻公代驪戎所得，而以爲夫人。榖梁傳云：“滅虢所得。”莊子云：“艾封人之子。”"
                },
                {
                    "paragraph": "女何以爲哉？夫有尤物，足以移人。苟非德義，則必有禍。”",
                    "zhushu": "尤，異也。女，音汝。"
                },
                {
                    "paragraph": "叔向懼，不敢取。平公彊使取之，生伯石。伯石始生，子容之母走謁諸姑",
                    "zhushu": "子容母，叔向嫂，伯華妻也。姑，叔向母。取，七住切，又如字。彊，其丈切。嫂，素早切。兄妻也。依字冝如此。"
                },
                {
                    "paragraph": "曰：“長叔姒生男。”",
                    "zhushu": "兄弟之妻相謂姒。長，丁丈切。"
                },
                {
                    "paragraph": "姑視之，及堂，聞其聲而還，曰：“是豺狼之聲也。狼子野心，非是，莫喪羊舌氏矣。”遂弗視。○",
                    "zhushu": ""
                },
                {
                    "paragraph": "秋，晉韓宣子卒，魏獻子爲政，",
                    "zhushu": "獻子，魏舒。“豺”，本又作“犲”，同。仕皆切。喪，息浪切。"
                },
                {
                    "paragraph": "分祁氏之田以爲七縣，",
                    "zhushu": "七縣，鄔、祁、平陵、梗陽、塗水、馬首、盂也。梗，古杏切。盂，音于。下文同。"
                },
                {
                    "paragraph": "分羊舌氏之田以爲三縣。",
                    "zhushu": "銅鞮、平陽、楊氏。鞮，丁𠔃切。"
                },
                {
                    "paragraph": "司馬彌牟爲鄔大夫，",
                    "zhushu": "太原鄔縣。"
                },
                {
                    "paragraph": "賈辛爲祁大夫，",
                    "zhushu": "太原祁縣。"
                },
                {
                    "paragraph": "司馬烏爲平陵大夫，魏戊爲梗陽大夫，",
                    "zhushu": "戊，魏舒庶子。梗陽，在太原晉陽縣南。戊，音茂。"
                },
                {
                    "paragraph": "知徐吾爲塗水大夫，",
                    "zhushu": "徐吾，知盈孫。塗水，太原榆次縣。知，音智。次，資利切，又如字。"
                },
                {
                    "paragraph": "韓固爲馬首大夫，",
                    "zhushu": "固，韓起孫。"
                },
                {
                    "paragraph": "孟丙爲孟大夫，",
                    "zhushu": "太原盂縣。"
                },
                {
                    "paragraph": "樂霄爲銅鞮大夫，",
                    "zhushu": "上黨銅鞮縣。霄，音消。"
                },
                {
                    "paragraph": "趙朝爲平陽大夫，",
                    "zhushu": "朝，趙勝曽孫。平陽，平陽縣。朝，如字。"
                },
                {
                    "paragraph": "僚安爲楊氏大夫。",
                    "zhushu": "平陽楊氏縣。"
                },
                {
                    "paragraph": "謂賈辛、司馬烏爲有力於王室，",
                    "zhushu": "二十二年，辛、烏帥師納敬王。僚，力彫切。"
                },
                {
                    "paragraph": "故舉之。謂知徐吾、趙朝、韓固、魏戊，餘子之不失職、能守業者也。",
                    "zhushu": "卿之庶子爲餘子。"
                },
                {
                    "paragraph": "其四人者，皆受縣而後見於魏子，以賢舉也。",
                    "zhushu": "四人，司馬彌牟、孟丙、樂霄、僚安也。受縣而後見，言采衆而舉，不以私也。見，賢遍切。下見魏同。"
                },
                {
                    "paragraph": "魏子謂成鱄：",
                    "zhushu": "鱄，晉大夫。鱄，音鄟，又市轉切，又音附。"
                },
                {
                    "paragraph": "“吾與戊也縣，人其以我爲黨乎？”對曰：“何也？”戊之爲人也，逺不忘君，",
                    "zhushu": "逺，䟽逺也。"
                },
                {
                    "paragraph": "近不偪同，",
                    "zhushu": "不偪同位。偪，彼力切。"
                },
                {
                    "paragraph": "居利思義，",
                    "zhushu": "不苟得。"
                },
                {
                    "paragraph": "在約思純，",
                    "zhushu": "無濫心；"
                },
                {
                    "paragraph": "有守心而無淫行。雖與之縣，不亦可乎？昔武王克商，光有天下，",
                    "zhushu": "光，大也。行，下孟切。"
                },
                {
                    "paragraph": "其兄弟之國者十有五人，姫姓之國者四十人，皆舉親也。夫舉無他，唯善所在，親䟽一也。詩曰：“唯此文王，帝度其心。莫其德音，其德克明。克明克𩔖，克長克君。王此大國，克順克比。比于文王，其德靡悔。旣受帝祉，施于孫子。”",
                    "zhushu": "詩大雅。美文王能王大國，受天福施及子孫。唯此文王，詩作唯此王季。度，待洛切。莫，亡白切，又如字。爾雅云：貊、莫，安定也。長，丁丈切。王，于況切。注“能王”同。祉，音恥。施，以䜴切。"
                },
                {
                    "paragraph": "心能制義曰度，",
                    "zhushu": "帝度其心。"
                },
                {
                    "paragraph": "德正應和曰莫，",
                    "zhushu": "莫然清靜。應，應對之應。和，如字，又胡卧切。"
                },
                {
                    "paragraph": "照臨四方曰明，勤施無私曰𩔖，",
                    "zhushu": "施而無私，物得其所，無失𩔖也。施，式䜴切。下及注同。"
                },
                {
                    "paragraph": "敎誨不倦曰長，",
                    "zhushu": "敎誨長人之道。"
                },
                {
                    "paragraph": "賞慶刑威曰君，",
                    "zhushu": "作威作福，君之職也。"
                },
                {
                    "paragraph": "慈和徧服曰順，",
                    "zhushu": "唯順故天下徧服。徧，音遍。"
                },
                {
                    "paragraph": "擇善而從之曰比，",
                    "zhushu": "比方善事，使相從也。",
                    "type": 2
                },
                {
                    "paragraph": "經緯天地曰文。",
                    "zhushu": "經緯相錯，故織成文。"
                },
                {
                    "paragraph": "九徳不愆，作事無悔，",
                    "zhushu": "九德，上九日也。皆無愆過，則動無悔吝。吝，力刃切。"
                },
                {
                    "paragraph": "故襲天禄，子孫頼之。",
                    "zhushu": "襲，受也。"
                },
                {
                    "paragraph": "主之舉也，近文德矣，所及其逺哉！”",
                    "zhushu": "舉魏戊等勤施無私也。其四人者擇善而從，故曰近文德，所逺也。近，附近之近。"
                },
                {
                    "paragraph": "賈辛將適其縣，見於魏子。魏子曰：“辛來！昔叔向□鄭鬷蔑惡，",
                    "zhushu": "惡，貌醜。鬷，子工切。"
                },
                {
                    "paragraph": "欲觀叔向，從使之收器者，",
                    "zhushu": "從，隨也。隨使人應斂爼豆者。"
                },
                {
                    "paragraph": "而往，立於堂下，一言而善。叔向將飲酒，聞之，曰：“必鬷明也。”",
                    "zhushu": "素聞其賢，故聞其言而知之。"
                },
                {
                    "paragraph": "下，執其手以上，曰：“昔賈大夫惡，",
                    "zhushu": "賈國之大夫。惡，亦醜也。上，時掌切。下同。"
                },
                {
                    "paragraph": "娶妻而美，三年不言不𥬇。御以如臯，",
                    "zhushu": "爲妻御之臯澤。娶，七往切。爲，于僞切。"
                },
                {
                    "paragraph": "射雉，獲之，其妻始𥬇而言。賈大夫曰：“才之不可以已。我不能射，女遂不言不𥬇夫！”今子少不颺，",
                    "zhushu": "顔貌不揚顯。射，食亦切。女，音汝。下同。夫，音扶。颺，音楊。"
                },
                {
                    "paragraph": "子若無言，吾幾失子矣。言之不可以已也如是！”遂如故知。今女有力於王室，吾是以舉女。",
                    "zhushu": "因賈辛有功而後舉之，言人不可無能。幾，音祈。"
                },
                {
                    "paragraph": "行乎，敬之哉！”母墮乃力。",
                    "zhushu": "墮，損也。母，音無。墮，許規切。"
                },
                {
                    "paragraph": "仲尼聞魏子之舉也，以爲義，曰：“近不失親，",
                    "zhushu": "謂舉魏戊。"
                },
                {
                    "paragraph": "逺不失舉，",
                    "zhushu": "以賢舉。"
                },
                {
                    "paragraph": "可謂義矣。”又聞其命賈辛也，以爲忠：",
                    "zhushu": "先賞王室之功，故爲忠。"
                },
                {
                    "paragraph": "“詩曰，“永言配命，自求多福。”忠也。",
                    "zhushu": "詩大雅。未，長也。言能長配天命，致多福者，唯忠。"
                },
                {
                    "paragraph": "魏子之舉也義，其命也忠，其長有後於晉國乎！”○",
                    "zhushu": ""
                },
                {
                    "paragraph": "冬，梗陽人有獄，魏戊不能斷，以獄上。",
                    "zhushu": "上魏子。斷，丁亂切。"
                },
                {
                    "paragraph": "其大宗賂以女樂，",
                    "zhushu": "訟者之大宗。"
                },
                {
                    "paragraph": "魏子將受之。魏戊謂閻没、女寛",
                    "zhushu": "二人，魏子之屬大夫。閻，以占切。"
                },
                {
                    "paragraph": "曰：“主以不賄聞於諸侯，若受梗陽人，賄莫甚焉。吾子必諫。”皆許諾。退朝，待於庭。",
                    "zhushu": "魏子朝君，退而待於魏子之庭。聞，如字，又音問。"
                },
                {
                    "paragraph": "饋入，召之。",
                    "zhushu": "召二大夫食。饋，求位切。"
                },
                {
                    "paragraph": "比置，三歎。旣食，使坐。",
                    "zhushu": "更命之令坐。比，必利切。令，力呈切。"
                },
                {
                    "paragraph": "魏子曰：“吾聞諸伯叔，諺曰：“唯食忘憂。”吾子置食之間三歎，何也？”同辭而對曰：“或賜二小人酒，不夕食。",
                    "zhushu": "或，他人也。言飢甚。"
                },
                {
                    "paragraph": "饋之始至，恐其不足，是以歎。中置，自咎曰：“豈將軍食之而有不足？”是以再歎。",
                    "zhushu": "魏子，中軍帥，故謂之將軍。咎，其九切。食，音嗣。帥，所𩔖切，本又作率，同。"
                },
                {
                    "paragraph": "及饋之畢，願以小人之腹，爲君子之心，屬厭而已。”",
                    "zhushu": "屬，足也。言小人之腹飽，猶知厭足，君子之心亦冝然。屬，之玉切。厭，於鹽切，又於豔切。"
                },
                {
                    "paragraph": "獻子辭梗陽人。",
                    "zhushu": "傳言魏氏所以興也。",
                    "type": 2
                },
                {
                    "paragraph": "經二十有九年，春，公至自乾侯，居于鄆。",
                    "zhushu": "以乾侯至，不得見晉侯故。"
                },
                {
                    "paragraph": "○齊侯使髙張來唁公。",
                    "zhushu": "唁公至晉，不見受。髙張，髙偃子。唁，音彦。"
                },
                {
                    "paragraph": "○公如晉，次于乾侯。",
                    "zhushu": "復不見受，往乾侯。復，扶又切。"
                },
                {
                    "paragraph": "○夏，四月，庚子，叔詣卒。",
                    "zhushu": "無傳。"
                },
                {
                    "paragraph": "○秋，七月。○冬，十月，鄆潰。",
                    "zhushu": "無傳。民逃其上曰潰。潰散叛公。潰，戸對切。",
                    "type": 2
                },
                {
                    "paragraph": "傳二十九年，春，公至自乾侯，處于鄆。齊侯使髙張來唁公，稱主君。",
                    "zhushu": "比公於大夫。"
                },
                {
                    "paragraph": "子家子曰：“齊卑君矣，君祇辱焉。”",
                    "zhushu": "言往事齊，適取辱。祇，音支。"
                },
                {
                    "paragraph": "公如乾侯。",
                    "zhushu": "爲齊所卑，故復適晉，兾見恤。復，扶又切。"
                },
                {
                    "paragraph": "○二月，己卯，京師殺召伯盈、尹氏固及原伯魯之子。",
                    "zhushu": "皆子朝黨也。稱伯魯子，終不說學。召，上照切。說，音恱。"
                },
                {
                    "paragraph": "尹固之復也，",
                    "zhushu": "二十六年，尹固與子朝俱奔楚而道還。"
                },
                {
                    "paragraph": "有婦人遇之周郊，尤之，曰：“處則勸人爲禍，行則數日而反，是夫也，其過三𡻕乎？”",
                    "zhushu": ""
                },
                {
                    "paragraph": "夏，五月，庚寅，王子趙車入于鄻以叛，隂不佞敗之。",
                    "zhushu": "趙車，子朝之餘也，見王殺伯盈等，故叛。鄻，周邑。數，所主切。鄻，列勉切。"
                },
                {
                    "paragraph": "○平王毎𡻕賈馬，",
                    "zhushu": "賈，買也。賈，古買切。"
                },
                {
                    "paragraph": "具從者之衣屨而歸之于乾侯。公執歸馬者賣之，",
                    "zhushu": "賣其馬。從，才用切，下同。屨，九具切。"
                },
                {
                    "paragraph": "乃不歸馬。",
                    "zhushu": ""
                },
                {
                    "paragraph": "衛侯來獻其乗馬，曰啓服，",
                    "zhushu": "啓服，馬名。乗，如字，又繩證切。"
                },
                {
                    "paragraph": "塹而死，",
                    "zhushu": "隋塹死也。塹，七艶切。"
                },
                {
                    "paragraph": "公將爲之櫝。",
                    "zhushu": "爲，作棺也。將爲，如字，又于僞切。櫝，徒木切。爲，于僞切，下同。"
                },
                {
                    "paragraph": "子家子曰：“從者病矣，請以食之。”乃以幃裹之。",
                    "zhushu": "禮曰：“敝幃不棄，爲埋馬也。”食，音似。裹，古火切。"
                },
                {
                    "paragraph": "○公賜公衍羔裘，使獻龍輔於齊侯，",
                    "zhushu": "龍輔，王名。"
                },
                {
                    "paragraph": "遂入羔裘。齊侯喜，與之陽榖。",
                    "zhushu": "陽榖，齊邑。"
                },
                {
                    "paragraph": "公衍、公爲之生也，其母偕出。",
                    "zhushu": "出之産舎，"
                },
                {
                    "paragraph": "公衍先生。公爲之母曰：“相與偕出，請相與偕告。”",
                    "zhushu": "留公衍母，使待己。共白公。"
                },
                {
                    "paragraph": "三日，公爲生，其母先以告，公爲爲兄。公私喜於陽榖，而思於魯，曰：“務人爲此禍也。",
                    "zhushu": "務人，公爲也。始與公若謀逐季氏，"
                },
                {
                    "paragraph": "且後生而爲兄，其誣也乆矣。”乃黜之，而以公衍爲大子。○",
                    "zhushu": ""
                },
                {
                    "paragraph": "秋，龍見于絳郊。",
                    "zhushu": "絳，晉國都。見，賢遍切。下“見龍”“夕見”同。"
                },
                {
                    "paragraph": "魏獻子問於蔡墨",
                    "zhushu": "蔡墨，晉大史。"
                },
                {
                    "paragraph": "曰：“吾聞之，蟲莫知於龍，以其不生得也。謂之知，信乎？”對曰：“人實不知，非龍實知。",
                    "zhushu": "言龍無知，乃人不知之耳。知，音智。下“之知”“實知”注“無知”同。"
                },
                {
                    "paragraph": "古者畜龍，故國有豢龍氏，有御龍氏。”",
                    "zhushu": "豢、御，養也。豢，音患。"
                },
                {
                    "paragraph": "獻子曰：“是二氏者，吾亦聞之，而不知其故，是何謂也？”對曰：“昔有飂叔安，",
                    "zhushu": "飂，古國也。叔安，其君名。飂，力謬切。"
                },
                {
                    "paragraph": "有裔子曰董父，",
                    "zhushu": "裔，逺也。𤣥孫之後爲裔。裔，以制切。"
                },
                {
                    "paragraph": "實甚好龍，能求其𦒿欲以飲食之，龍多歸之，乃擾畜龍，以服事帝舜。帝賜之姓曰董，",
                    "zhushu": "擾，順也。好，呼報切。耆，時志切。飲，於鴆切。食，音嗣。下“不能食”“飲食”“食夏”同。擾，而小切。"
                },
                {
                    "paragraph": "氏曰豢龍，",
                    "zhushu": "豢龍，官名。官有世功，則以官氏。"
                },
                {
                    "paragraph": "封諸鬷川，鬷夷氏其後也。",
                    "zhushu": "鬷水上夷，皆董姓。鬷，子工切。"
                },
                {
                    "paragraph": "故帝舜氏丗有畜龍。及有夏孔甲，擾于有帝，",
                    "zhushu": "孔甲，少康之後九世君也。其德能順於天。夏，户雅切。少，詩照切。"
                },
                {
                    "paragraph": "帝賜之乗龍，河、漢各二，",
                    "zhushu": "合爲四。乗，繩證切。“河、漢各二”，服云：河、漢各二乗，"
                },
                {
                    "paragraph": "各有雌雄。孔甲不能食，而未獲豢龍氏。有陶唐氏旣衰，其後有劉累，",
                    "zhushu": "陶唐，堯所治地。治，直吏切。"
                },
                {
                    "paragraph": "學擾龍于豢龍氏，以事孔甲，能飲食之。夏后嘉之，賜氏曰御龍，",
                    "zhushu": "夏后孔甲"
                },
                {
                    "paragraph": "以更豕韋之後。",
                    "zhushu": "更，代也。以劉累代彭姓之豕韋。累尋遷魯縣。豕韋復國，至商而㓕。累之復丗，復承其國爲豕韋氏。在襄二十四年。更，音庚。復，扶又切。"
                },
                {
                    "paragraph": "龍一雌死，濳醢以食夏后。",
                    "zhushu": "潜，藏也。藏以爲醢，明龍不知。醢，音海。知，音智。"
                },
                {
                    "paragraph": "夏后饗之，旣而使求之。",
                    "zhushu": "求致龍也。"
                },
                {
                    "paragraph": "懼而遷于魯縣，",
                    "zhushu": "不能致龍，故懼。遷魯縣，自貶退也。魯縣，今魯陽也。"
                },
                {
                    "paragraph": "范氏其後也。”",
                    "zhushu": "晉范氏也。"
                },
                {
                    "paragraph": "獻子曰：“今何故無之？”對曰：“夫物，物有其官，官脩其方，",
                    "zhushu": "方，法術。"
                },
                {
                    "paragraph": "朝夕思之。一日失職，則死及之。",
                    "zhushu": "失職有罪。朝，如字。下“朝夕”同。"
                },
                {
                    "paragraph": "失官不食。",
                    "zhushu": "不食禄。"
                },
                {
                    "paragraph": "官宿其業，",
                    "zhushu": "宿，猶安也。"
                },
                {
                    "paragraph": "其物乃至。",
                    "zhushu": "設水官脩，則龍至。"
                },
                {
                    "paragraph": "若泯棄之，物乃坻伏，",
                    "zhushu": "泯，滅也。坻，止也。泯，彌忍切。坻，音旨，又丁禮切。"
                },
                {
                    "paragraph": "鬱湮不育。",
                    "zhushu": "鬱，𣻉也。湮，塞也。育，生也。湮，音因。"
                },
                {
                    "paragraph": "故有五行之官，是謂五官，實列受氏姓，封爲上公，",
                    "zhushu": "爵上公。"
                },
                {
                    "paragraph": "祀爲貴神。社稷五祀，是尊是奉。",
                    "zhushu": "五官之君長能脩其業者，死皆配食於五行之神，爲王者所尊奉。長，丁丈切。下同。"
                },
                {
                    "paragraph": "木正曰句芒，",
                    "zhushu": "正，官長也。取木生句曲而有芒角也。其祀重焉。句，古侯切。下同。重，直龍切。下同。"
                },
                {
                    "paragraph": "火正曰祝融，",
                    "zhushu": "祝融，明貌。其祀犂焉。犂，力𠔃切。"
                },
                {
                    "paragraph": "金正曰蓐收，",
                    "zhushu": "秋物摧蓐而可收也。其祀該焉。蓐，音辱，本又作辱。摧，徂囬切。"
                },
                {
                    "paragraph": "水正曰𤣥𡨋，",
                    "zhushu": "水隂而幽冥，其祀脩及熈焉。𡨋，亡丁切。"
                },
                {
                    "paragraph": "土正曰后土。",
                    "zhushu": "土爲羣物主，故稱后也。其祀句龍焉。在家則祀中霤，在野則爲社。霤，力救切。"
                },
                {
                    "paragraph": "龍，水物也，水官棄矣，故龍不生得。",
                    "zhushu": "棄，廢也。"
                },
                {
                    "paragraph": "不然，周易有之，",
                    "zhushu": "言若不爾，周易無縁有龍。"
                },
                {
                    "paragraph": "在乾䷀",
                    "zhushu": "乾下乾上，乾。乾，其連切。本亦作乹。"
                },
                {
                    "paragraph": "之姤，䷫",
                    "zhushu": "乾上巽下，姤。乾初九變。姤，古豆切。"
                },
                {
                    "paragraph": "曰：“濳龍勿用。”",
                    "zhushu": "乾𥘉九爻辭。爻，戸交切。"
                },
                {
                    "paragraph": "其同人䷌",
                    "zhushu": "離下乾上，同人。乾九二變。"
                },
                {
                    "paragraph": "曰：“見龍在田。”",
                    "zhushu": "乾九二爻辭。"
                },
                {
                    "paragraph": "其大有䷀",
                    "zhushu": "乾下離上，大有。乾九五變。"
                },
                {
                    "paragraph": "曰：“飛龍在天。”",
                    "zhushu": "乾九五爻辭。"
                },
                {
                    "paragraph": "其夬䷪",
                    "zhushu": "乾下兊上，夬。乾上九變。夬，古抉切。兊，徒外切。"
                },
                {
                    "paragraph": "曰：“亢龍有悔。”",
                    "zhushu": "乾上九爻辭。亢，苦浪切。"
                },
                {
                    "paragraph": "其坤䷁",
                    "zhushu": "坤下坤上，坤。乾六爻昔變。坤，本又作“巛”，空門切。"
                },
                {
                    "paragraph": "曰：“見羣龍無首，吉。”",
                    "zhushu": "乾用九爻辭。"
                },
                {
                    "paragraph": "坤之剥䷖",
                    "zhushu": "坤下艮上，剥。坤上六變。"
                },
                {
                    "paragraph": "曰：“龍戰于野。”",
                    "zhushu": "坤上六爻辭。"
                },
                {
                    "paragraph": "若不朝夕見，誰能物之？”",
                    "zhushu": "物，謂上六卦所稱龍各不同也。今說易者，皆以龍喻陽氣，如史墨之言，則爲皆是眞龍。"
                },
                {
                    "paragraph": "獻子曰：“社稷五祀，誰氏之五官也？”",
                    "zhushu": "問五官之長皆是誰？"
                },
                {
                    "paragraph": "對曰：“少曍氏有四叔，",
                    "zhushu": "少皥金天氏。"
                },
                {
                    "paragraph": "曰重，曰該，曰脩，曰熈，實能金木及水。",
                    "zhushu": "能治其官。該，古咳切。"
                },
                {
                    "paragraph": "使重爲句芒，",
                    "zhushu": "木正。"
                },
                {
                    "paragraph": "該爲蓐収，",
                    "zhushu": "金正。"
                },
                {
                    "paragraph": "脩及熈爲𤣥𡨋，",
                    "zhushu": "二子相代爲水正，"
                },
                {
                    "paragraph": "丗不失職，遂濟窮桑，此其三祀也。",
                    "zhushu": "窮桑，少皡之號也。四子能治其官，使不失職，濟成少皡之功，死皆爲民所祀。窮桑地在魯北。"
                },
                {
                    "paragraph": "顓頊氏有子曰犂，爲祝融；",
                    "zhushu": "犂爲火正。顓，音專。頊，許玉切。"
                },
                {
                    "paragraph": "共工氏有子曰句龍，爲后土，",
                    "zhushu": "共工在大皥後，神農前，以水名官者。其子句龍，能平水土，故死而見祀。共，音恭。大，音㤗。"
                },
                {
                    "paragraph": "此其二祀也。后土爲社；",
                    "zhushu": "方答社稷，故明言爲社"
                },
                {
                    "paragraph": "稷，田正也。",
                    "zhushu": "掌播殖也。"
                },
                {
                    "paragraph": "有烈山氏之子曰柱，爲稷，",
                    "zhushu": "烈山氏，神農丗諸侯。烈，如字。禮祀作腐山。"
                },
                {
                    "paragraph": "自夏以上祀之。",
                    "zhushu": "祀柱。上，時掌切。"
                },
                {
                    "paragraph": "周棄亦爲稷，",
                    "zhushu": "棄，周之始祖，能播百榖。湯旣勝夏，廢柱而以棄代之。"
                },
                {
                    "paragraph": "自商以來祀之。”",
                    "zhushu": "傳言蔡墨之博物。"
                },
                {
                    "paragraph": "○冬，晉趙鞅、荀寅帥師城汝濵，",
                    "zhushu": "趙鞅，趙武孫也。荀寅，中行荀呉之子。汝賔，晉所取陸渾地。濵，音賔。行，戸郎切。"
                },
                {
                    "paragraph": "遂賦晉國一鼔鐵，以鑄刑鼎，",
                    "zhushu": "令晉國各出功力，共鼓石爲鐵，計令一鼔而足。因軍役而爲之，故言遂鑄，之樹切。令，力呈切。"
                },
                {
                    "paragraph": "著范宣子所爲刑書焉。",
                    "zhushu": ""
                },
                {
                    "paragraph": "仲尼曰：“晉其亡乎！失其度矣。夫晉國將守唐叔之所受法度，以經緯其民，卿大夫以序守之，",
                    "zhushu": "序，位次也。"
                },
                {
                    "paragraph": "民是以能尊其貴，貴是以能守其業。貴賤不愆，所謂度也。文公是以作執秩之官，爲被廬之法，",
                    "zhushu": "僖二十七年，文公蒐被廬，脩唐叔之法。被，皮義切。廬，力居切。蒐，本又作捜，所求切。"
                },
                {
                    "paragraph": "以爲盟主。今棄是度也，而爲刑鼎，民在鼎矣，何以尊貴？",
                    "zhushu": "棄禮徴書，故不尊貴。"
                },
                {
                    "paragraph": "貴何業之守？",
                    "zhushu": "民不奉上，則上失業。"
                },
                {
                    "paragraph": "貴賤無序，何以爲國？且夫宣子之刑，夷之蒐也，晉國之亂制也，",
                    "zhushu": "范宣子所用刑，乃夷蒐之法也。夷蒐，在文六年。一蒐而三易中軍帥，賈季、箕鄭之徒遂作亂，故曰亂制。帥，所𩔖切。"
                },
                {
                    "paragraph": "若之何以爲法？”蔡史墨曰：“范氏、中行氏其亡乎！",
                    "zhushu": "蔡史墨，即蔡墨。"
                },
                {
                    "paragraph": "中行寅爲下卿，而干上令，擅作刑器，以爲國法，是法姦也。又加范氏焉，易之，亡也。",
                    "zhushu": "范宣子刑書，中旣廢矣，今復興之，是成其咎。擅，市戰切。復，扶又切。"
                },
                {
                    "paragraph": "其及趙氏，趙孟與焉。然不得已，若德，可以免。”",
                    "zhushu": "鑄刑鼎，本非趙鞅意，不得已而從之。若能脩德，可以免禍。爲定十三年荀寅、士吉射入朝歌以叛。與，音預。",
                    "type": 2
                },
                {
                    "paragraph": "經三十年，春，王正月，公在乾侯。",
                    "zhushu": "釋不朝正于廟。"
                },
                {
                    "paragraph": "○夏，六月，庚辰，晉侯去疾卒。",
                    "zhushu": "未同盟而赴以名。去，起吕切。"
                },
                {
                    "paragraph": "○秋，八月，葬晉頃公。",
                    "zhushu": "三月而葬，速。頃，音傾。"
                },
                {
                    "paragraph": "○冬，十有二月，呉滅徐。徐子章羽奔楚。",
                    "zhushu": "徐子稱名，以名告也。",
                    "type": 2
                },
                {
                    "paragraph": "傳三十年，春，王正月，公在乾侯。不先書鄆與乾侯，非公，且徴過也。",
                    "zhushu": "徴，明也。二十七年、二十八年，公在鄆，二十九年，公在乾侯，而經不釋朝正之禮者，所以非責公之妄，且明過謬猶可掩，故不顯書其所在，使若在國然。自是鄆人潰叛，齊、晉卑公，子家忠謀，終不能用，内外棄之，非復過誤所當掩塞，故每歳書公所在。徴，直升切。或本作徴，誤。復，扶又切。"
                },
                {
                    "paragraph": "○夏，六月，晉頃公卒。秋，八月，葬。鄭游吉弔，且送葬。魏獻子使士景伯詰之，曰：“悼公之喪，子西弔，子蟜送葬。",
                    "zhushu": "在襄十五年。詰，起吉切。蟜，居表切。"
                },
                {
                    "paragraph": "今吾子無貳，何故？”",
                    "zhushu": "年葬共使？”使，所吏切。"
                },
                {
                    "paragraph": "對曰：“諸侯所以歸晉君，禮也。禮也者，小事大、大字小之謂。事大在共其時命，",
                    "zhushu": "隨時共所求。共，音恭，下同。"
                },
                {
                    "paragraph": "字小在恤其所無。以敝邑居大國之間，共其職貢，與其備御不虞之患，豈忘共命？",
                    "zhushu": "言不敢忘共命。以新備御者多，不及辨之。御，魚吕切。辨，皮莧切。"
                },
                {
                    "paragraph": "先王之制，諸侯之喪，士弔，大夫送葬；唯嘉好、聘享、三軍之事，於是乎使卿。晉之喪事，敝邑之間，先君有所助執紼矣。",
                    "zhushu": "紼，輓索也。禮：送葬必執紼。好，呼報切。間，音閑，下同。紼，音弗。輓，本又作“挽”，音晚。索，悉各切。"
                },
                {
                    "paragraph": "若其不間，雖士、大夫有所不獲數矣。",
                    "zhushu": "不得如先王禮數。"
                },
                {
                    "paragraph": "大國之惠，亦慶其加，",
                    "zhushu": "慶，善也。謂善其君自行。"
                },
                {
                    "paragraph": "而不討其乏，明厎其情，",
                    "zhushu": "厎，致也。"
                },
                {
                    "paragraph": "取備而已，以爲禮也。靈王之喪，",
                    "zhushu": "在襄二十九年。"
                },
                {
                    "paragraph": "我先君簡公在楚，我先大夫印叚實往，敝邑之少卿也。",
                    "zhushu": "少，年少也。印，一刃切。少，詩照切。"
                },
                {
                    "paragraph": "王吏不討，恤所無也。今大夫曰：“女盍從舊？”",
                    "zhushu": "盍，何不也。女，音汝。盍，胡臘切。"
                },
                {
                    "paragraph": "舊有豐有省，不知所從。從其豐，則寡君幼弱，是以不共；從其省，則吉在此矣。唯大夫圖之！”晉人不能詰。",
                    "zhushu": "傳言大叔之敏。省，所景切。下同。"
                },
                {
                    "paragraph": "○呉子使徐人執掩餘，使鍾吾人執燭庸，",
                    "zhushu": "二十七年，奔故。"
                },
                {
                    "paragraph": "二公子奔楚。楚子大封而定其徙，",
                    "zhushu": "大封與土田，定其所徒之居。"
                },
                {
                    "paragraph": "使監馬尹大心逆呉公子，使居養。",
                    "zhushu": "二子奔楚，楚使逆之於竟也。養，即所封之邑。監，古銜切。竟，音境。"
                },
                {
                    "paragraph": "莠尹然、左司馬沈尹戍城之，",
                    "zhushu": "城養。莠，音誘。"
                },
                {
                    "paragraph": "取於城父與胡田以與之，",
                    "zhushu": "胡田，故胡子之地。"
                },
                {
                    "paragraph": "將以害呉也。子西諌曰：“呉光新得國，而親其民，視民如子，辛苦同之，將用之也。若好呉邊疆，使柔服焉，猶懼其至。",
                    "zhushu": "柔服，謂不與呉𡚻怨。好，呼報切。一本作“吾好”。疆，居良切。"
                },
                {
                    "paragraph": "吾又疆其讎，以重怒之，無乃不可乎？",
                    "zhushu": "讎，謂二公子。重，直用切。"
                },
                {
                    "paragraph": "呉，周之胄裔也，而棄在海濵，不與姫通，今而始大，比于諸華。光又甚文，將目同於先王，",
                    "zhushu": "先王，謂大王、王季，亦自西戎始。比諸華胄，直又切。大，音泰。"
                },
                {
                    "paragraph": "不知天將以爲虐乎？使翦喪呉國而封大異姓乎？其抑亦將卒以祚呉乎？其終不逺矣。",
                    "zhushu": "言其事行，可知不乆。喪，息浪切。祚，才故切。"
                },
                {
                    "paragraph": "我盍姑億吾鬼神，",
                    "zhushu": "億，安也。億，於力切。"
                },
                {
                    "paragraph": "而寧吾族姓，以待其歸，",
                    "zhushu": "善惡之歸，"
                },
                {
                    "paragraph": "將焉用自播揚焉？”",
                    "zhushu": "播揚，猶勞動也。焉，於䖍切。播，彼我切，又波賀切。"
                },
                {
                    "paragraph": "王弗聽，",
                    "zhushu": ""
                },
                {
                    "paragraph": "呉子怒。冬十一月，呉子執鍾吾子，遂伐徐，防山以水之。",
                    "zhushu": "防，壅出水以灌徐。壅，於勇切。灌，古亂切。"
                },
                {
                    "paragraph": "己卯，滅徐。徐子章禹斷其髮，",
                    "zhushu": "斷髪，自刑示懼。斷，丁緩切。"
                },
                {
                    "paragraph": "𢹂其夫人以逆呉子。呉子唁而送之，使其邇臣從之，遂奔楚。",
                    "zhushu": "邇，近也。"
                },
                {
                    "paragraph": "楚沈尹戍帥師救徐，弗及。遂城夷，使徐子處之。",
                    "zhushu": "夷，城父也。"
                },
                {
                    "paragraph": "呉子問於伍貟曰：“初而言伐楚，",
                    "zhushu": "在二十年。貟，音云。"
                },
                {
                    "paragraph": "余知其可也，而恐其使余往也，又惡人之有余之功也。今余將自有之矣，伐楚何如？”對曰：“楚執政衆而乖，莫適任患。若爲三師以肄焉，",
                    "zhushu": "肄，猶勞也。惡，烏路切。適，丁歷切。任，音壬。肄，又作肆，以制切。"
                },
                {
                    "paragraph": "一師至，彼必皆出。彼出則歸，彼歸則出，楚必道敝。",
                    "zhushu": "罷敝於道。罷，音皮，下同。"
                },
                {
                    "paragraph": "亟肄以罷之，",
                    "zhushu": "亟，數也。亟，欺兾切。數，所角切。"
                },
                {
                    "paragraph": "多方以誤之。旣罷而後以三軍繼之，必大克之。”闔廬從之。楚於是乎始病。",
                    "zhushu": "爲定四年呉入楚傳。",
                    "type": 2
                },
                {
                    "paragraph": "經三十有一年，春，王正月，公在乾侯。○",
                    "zhushu": ""
                },
                {
                    "paragraph": "季孫意如㑹晉荀躒于適歷。",
                    "zhushu": "適歷，晉地。躒，力狄切。適，丁歷切。"
                },
                {
                    "paragraph": "○夏，四月，丁巳，薛伯榖卒。",
                    "zhushu": "襄二十五年盟重丘。重，直龍切。"
                },
                {
                    "paragraph": "○晉侯使荀躒唁公于乾侯。",
                    "zhushu": "將使意如迎公，故荀躒來唁。"
                },
                {
                    "paragraph": "○秋，葬薛獻公。",
                    "zhushu": "無傳。"
                },
                {
                    "paragraph": "○冬，黒肱以濫來奔。",
                    "zhushu": "黒肱，邾大夫。濫，東海昌慮縣。不書邾，史闕文。濫，力甘切，又力蹔切。慮，音閭，又如字。"
                },
                {
                    "paragraph": "○十有二月，辛亥，朔，日有食之。傳三十一年，春，王正月，公在乾侯，言不能外内也。",
                    "zhushu": "公内不容於臣子，外不容於齊、晉，所以乆在乾侯。"
                },
                {
                    "paragraph": "晉侯將以師納公。范獻子曰：“若召季孫而不來，則信不臣矣，然後伐之，若何？”晉人召季孫。獻子使私焉，曰：“子必來，我受其無咎。”",
                    "zhushu": "言我爲子受無咎之任。咎，其九切。爲，于僞切。"
                },
                {
                    "paragraph": "季孫意如㑹晉荀躒于適歷。荀躒曰：“寡君使躒謂吾子：“何故出君？有君不事，周有常刑。子其圖之！”季孫練冠、麻衣、跣行，",
                    "zhushu": "示憂慼。出，如字，又勑律切。跣，素典切。"
                },
                {
                    "paragraph": "伏而對曰：“事君，臣之所不得也，敢逃刑命？",
                    "zhushu": "言願事君，君不肯還，不敢辟罪。"
                },
                {
                    "paragraph": "君若以臣爲有罪，請囚于費，以待君之察也，亦唯君。若以先臣之故，不絶季氏，而賜之死。",
                    "zhushu": "雖賜以死，不絶其後。費，音秘。"
                },
                {
                    "paragraph": "若弗殺弗亡，君之惠也，死且不朽。若得從君而歸，則固臣之願也，敢有異心？”",
                    "zhushu": "君，皆謂魯侯也。蓋季孫探言罪已輕重以答荀躒。探，他南切。"
                },
                {
                    "paragraph": "夏四月，季孫從知伯如乾侯。",
                    "zhushu": "知伯，荀躒。知，音智。"
                },
                {
                    "paragraph": "子家子曰：“君與之歸。一慙之不忍，而終身慙乎？”公曰：“諾。”衆曰：“在一言矣，君必逐之！”",
                    "zhushu": "言晉旣憂君，君一言使晉，晉必逐之。"
                },
                {
                    "paragraph": "荀躒以晉侯之命唁公，且曰：“寡君使躒以君命討於意如，意如不敢逃死，君其入也！”公曰：“君惠顧先君之好，施及亡人，將使歸糞除宗祧以事君，則不能見夫人已。所能見夫人者，有如河！”",
                    "zhushu": "夫人，謂季孫也。言若見季孫，已當受禍，明如河以自誓。好，呼報切。施，以豉切。祧，他彫切。"
                },
                {
                    "paragraph": "荀躒掩耳而走，",
                    "zhushu": "怪公所言，示不忍聽。"
                },
                {
                    "paragraph": "曰：“寡君其罪之恐，敢與知魯國之難？",
                    "zhushu": "言恐獲不納君之罪。今納而不入，何敢復知耶？與，音預。難，乃且切。復，扶又切。"
                },
                {
                    "paragraph": "臣請復於寡君。”退而謂季孫：“君怒未怠，子姑歸祭。”",
                    "zhushu": "歸攝君事。"
                },
                {
                    "paragraph": "子家子曰：“君以一乗入于魯師，季孫必與君歸。公欲從之，衆從者脅公，不得歸。",
                    "zhushu": "傳言君弱不得復自在。乗，繩證切。衆從，才用切。"
                },
                {
                    "paragraph": "○薛伯榖卒。同盟，故書。",
                    "zhushu": "謂書名也。入春秋來，薛始書名，故發傳。經在荀躒唁公上，傳在下者，欲魯事相次。"
                },
                {
                    "paragraph": "○秋，呉人侵楚，伐夷，侵濳、六。",
                    "zhushu": "皆楚邑。"
                },
                {
                    "paragraph": "楚沈尹戍帥師救潜，呉師還。楚師遷濳於南岡而還。呉師圍弦，左司馬戍、右司馬稽帥師救弦，及豫章，",
                    "zhushu": "左司馬，沈尹戍。稽，音啓，又古𠔃切。"
                },
                {
                    "paragraph": "呉師還。始用子胥之謀也。",
                    "zhushu": "謀在前年。"
                },
                {
                    "paragraph": "○冬，邾黒肱以濫來奔。賤而書名，重地故也。",
                    "zhushu": "黒肱非命卿，故日賤。"
                },
                {
                    "paragraph": "君子曰：“名之不可不愼也如是。",
                    "zhushu": "是黒肱也。"
                },
                {
                    "paragraph": "夫有所有名，而不如其已。",
                    "zhushu": "有所，謂有地也。言雖有名，不如無名。已，止也。"
                },
                {
                    "paragraph": "以地叛，雖賤，必書地，以名其人，終爲不義，弗可滅已。是故君子動則思禮，行則思義，不爲利囬，",
                    "zhushu": "囬，正心也。爲，于僞切。下亦同。"
                },
                {
                    "paragraph": "不爲義疚。",
                    "zhushu": "疚，病也。見義則爲之。疚，乆又切。"
                },
                {
                    "paragraph": "或求名而不得，或欲蓋而名章，懲不義也。齊豹爲衛司宼，守嗣大夫，",
                    "zhushu": "守先人嗣，言其尊。懲，直升切。"
                },
                {
                    "paragraph": "作而不義，其書爲“盗”。",
                    "zhushu": "求名而不得也。二十年，豹殺衛侯足，欲求不畏彊禦之名。"
                },
                {
                    "paragraph": "邾庶其、",
                    "zhushu": "在襄二十一年。"
                },
                {
                    "paragraph": "莒牟夷、",
                    "zhushu": "在五年。"
                },
                {
                    "paragraph": "邾黒肱以土地出，求食而已，不求其名，賤而必書。",
                    "zhushu": "春秋叛者多，唯取三人來適魯者。三人”，皆小國大夫，故曰“賤”。"
                },
                {
                    "paragraph": "此二物者，所以懲肆而去貪也。",
                    "zhushu": "“物”，事也。“肆”，放也。齊豹書盗，懲肆也。三叛人名，去貪也。去，起吕切。"
                },
                {
                    "paragraph": "若艱難其身，",
                    "zhushu": "身爲艱難。"
                },
                {
                    "paragraph": "以險危大人，",
                    "zhushu": "“大人”，在位者。"
                },
                {
                    "paragraph": "而有名章徹，",
                    "zhushu": "謂得勇名。"
                },
                {
                    "paragraph": "攻難之士將奔走之。",
                    "zhushu": "“攻”，猶作也。“奔走”，猶赴趣也。難，乃旦切。"
                },
                {
                    "paragraph": "若竊邑叛君，以徼大利而無名，",
                    "zhushu": "謂不書其人名。徼，古堯切。"
                },
                {
                    "paragraph": "貪冒之民將寘力焉。",
                    "zhushu": "盡力爲之，不顧於見書。冒，亡北切，又亡報切。賞，之䜴切。"
                },
                {
                    "paragraph": "是以春秋書齊“豹”曰“盜”，三叛人名，以懲不義，數惡無禮，其善志也。",
                    "zhushu": "無禮、惡逆，皆數而不忘，記事之善者也。數，所主切。"
                },
                {
                    "paragraph": "故曰春秋之稱，微而顯，",
                    "zhushu": "文微而義著。稱，尺證切。"
                },
                {
                    "paragraph": "婉而辨。",
                    "zhushu": "辭婉而旨别。婉，於阮切。别，彼列切。"
                },
                {
                    "paragraph": "上之人能使昭明，",
                    "zhushu": "“上之人”，謂在位者。在位者能行其法，非賤人所能。"
                },
                {
                    "paragraph": "善人勸焉，淫人懼焉，是以君子貴之。”○",
                    "zhushu": ""
                },
                {
                    "paragraph": "十二月，辛亥，朔，日有食之。是夜也，趙簡子夢童子臝而轉以歌。",
                    "zhushu": "轉，婉轉也。臝，本又作嬴，力果切。"
                },
                {
                    "paragraph": "旦占諸史墨，曰：“吾夢如是，今而日食，何也？”",
                    "zhushu": "簡子夢適與日食㑹，謂咎在己，故問之。"
                },
                {
                    "paragraph": "對曰：“六年及此月也，呉其入郢乎！終亦弗克。",
                    "zhushu": "史墨知夢非日食之應，故釋日食之名，而不釋其夢。郢，以井切，又羊政切。應，應對之應。"
                },
                {
                    "paragraph": "入郢必以庚辰，",
                    "zhushu": "庚日有變，日在辰尾，故日以庚辰。定四年十一月庚辰，呉入郢，"
                },
                {
                    "paragraph": "日月在辰尾。",
                    "zhushu": "辰尾，龍尾也。周十二月，今之十月，日月合物於辰尾而食。"
                },
                {
                    "paragraph": "庚午之日，日始有譎。火勝金，故弗克。”",
                    "zhushu": "謫，變氣也。庚午，十月十九日，去辛亥朔四十一日，雖食在辛亥，更以始變爲占也。午，南方，楚之位也。午，火；庚，金也。日以庚午有變，故災在楚。楚之仇敵唯呉，故知入郢必呉。火勝金者，金爲火妃，食在辛亥，亥，水也，水數六，故六年也。謫，直革切。",
                    "type": 2
                },
                {
                    "paragraph": "經三",
                    "zhushu": ""
                },
                {
                    "paragraph": "十有二年，春，王正月，公在乾侯。取闞。",
                    "zhushu": "無傳。公别居乾侯，遣人誘闞而取之，不用師徒。闞，口暫切。"
                },
                {
                    "paragraph": "○夏，呉伐越。○秋，七月。○",
                    "zhushu": ""
                },
                {
                    "paragraph": "冬，仲孫何忌㑹晉韓不信、齊髙張、宋仲幾、衛丗叔申、鄭國參、曹人、莒人、薛人、𣏌人、小邾人城成周。",
                    "zhushu": "丗叔申，丗叔儀孫也。國參，子産之子。不書盟，時公在外，未及告公，公已薨。參，七南切。"
                },
                {
                    "paragraph": "○十有二月，己未，公薨于乾侯。",
                    "zhushu": "十五日。",
                    "type": 2
                },
                {
                    "paragraph": "傳三十二年，春，王正月，公在乾侯，言不能外内，又不能用其人也。",
                    "zhushu": "其人，謂子家覊也。言公不能用其人，故於今猶在乾侯。"
                },
                {
                    "paragraph": "○夏，呉伐越，始用師於越也。",
                    "zhushu": "自此之前，雖疆事小爭，未甞用大兵。疆，居良切。爭，爭𨷵之爭。"
                },
                {
                    "paragraph": "史墨曰：“不及四十年，越其有呉乎！",
                    "zhushu": "存亡之數，不過三紀。歳星三周，三十六歳，故曰不及四十年。哀二十二年越滅呉，至此三十八歳。"
                },
                {
                    "paragraph": "越得𡻕而呉伐之，必受其凶。”",
                    "zhushu": "此年歳在星紀。星紀，呉、越之分也。歳星所在，其國有福。呉先用兵，故反受其殃。分，扶問切。殃，於良切。"
                },
                {
                    "paragraph": "○秋，八月，王使富辛與石張如晉，請城成周。",
                    "zhushu": "子朝之亂，其餘黨多在王城，敬王畏之，徙都成周。成周狹小，故請城之。狹，音洽。"
                },
                {
                    "paragraph": "天子曰：“天降禍于周，俾我兄弟並有亂心，以爲伯父憂。",
                    "zhushu": "俾，使也。兄弟，謂子朝也。伯父，謂晉侯。俾，本又作卑，同必爾切。"
                },
                {
                    "paragraph": "我一二親昵甥舅不皇啓處，於今十年。",
                    "zhushu": "謂二十三年，二師圍郊至于今。昵，女乙切。"
                },
                {
                    "paragraph": "勤戍五年。",
                    "zhushu": "謂二十八年，晉藉秦致諸侯之戍，至于今。"
                },
                {
                    "paragraph": "余一人無日忘之，",
                    "zhushu": "念諸侯勞，"
                },
                {
                    "paragraph": "閔閔焉如農夫之望𡻕，懼以待時。",
                    "zhushu": "閔閔，憂貌。王憂亂，常閔閔，兾望安定，如農夫之憂飢，兾望來𡻕之將熟。"
                },
                {
                    "paragraph": "伯父若肆大惠，復二文之業，弛周室之憂，",
                    "zhushu": "肆，展放也。二文，謂文侯仇、文公重耳。弛，猶解也。弛，式氏切。重，直龍切。"
                },
                {
                    "paragraph": "徼文、武之福，以固盟主，宣昭令名，則余一人有大願矣。昔成王合諸侯城成周，以爲東都，崇文徳焉。",
                    "zhushu": "作成周，遷殷民以爲京師之東都，所以崇文王之德。徼，古堯切。"
                },
                {
                    "paragraph": "今我欲徼福假靈于成王，脩成周之城，俾戍人無勤，諸侯用寧，蝥賊逺屏，晉之力也。",
                    "zhushu": "蝥賊，喻災害。蝥，亡侯切。"
                },
                {
                    "paragraph": "其委諸伯父，使伯父實重圖之。俾我一人無徴怨于百姓，",
                    "zhushu": "徴，召也。徴，張升切。"
                },
                {
                    "paragraph": "而伯父有榮施，先王庸之。”",
                    "zhushu": "庸，功也。先王之靈，以爲大功。施，式豉切。"
                },
                {
                    "paragraph": "范獻子謂魏獻子曰：“與其戍周，不如城之。天子實云，",
                    "zhushu": "云欲罷戍而城。"
                },
                {
                    "paragraph": "雖有後事，晉勿與知可也。從王命以紓諸侯，晉國無憂。是之不務，而又焉從事？”魏獻子曰：“善。”使伯音對",
                    "zhushu": "伯音，韓不信。與，音預。紓，音舒。焉，於䖍切。"
                },
                {
                    "paragraph": "曰：“天子有命，敢不奉承以奔告於諸侯？遟速衰序，",
                    "zhushu": "衰，差也。序，次也。衰，初危切。"
                },
                {
                    "paragraph": "於是焉在。”",
                    "zhushu": "在周所命。"
                },
                {
                    "paragraph": "冬十一月，晉魏舒、韓不信如京師，合諸侯之大夫于狄泉，尋盟，且令城成周。",
                    "zhushu": "尋平丘盟。"
                },
                {
                    "paragraph": "魏子南面。",
                    "zhushu": "居君位。"
                },
                {
                    "paragraph": "衛彪徯曰：“魏子必有大咎，干位以令大事，非其任也。",
                    "zhushu": "彪徯，衛大夫。彪，彼蚪切。徯，音𠔃。咎，其九切。"
                },
                {
                    "paragraph": "詩曰：“敬天之怒，不敢戲豫；敬天之渝，不敢馳驅。”",
                    "zhushu": "許大雅戒王者，言當敬畏天之譴怒，不可遊戲逸豫，驅馳自恣。渝，變也。渝，羊朱切。譴，棄戰切。"
                },
                {
                    "paragraph": "況敢干位以作大事乎？”己丑，士彌牟營成周，計丈數，",
                    "zhushu": "計所當城之丈數也。"
                },
                {
                    "paragraph": "揣髙卑，",
                    "zhushu": "度髙曰揣。揣，丁累切，又初委切。度，待俗切，下同。"
                },
                {
                    "paragraph": "度厚薄，仞溝洫，",
                    "zhushu": "度深曰仞。仞，本又作刃，而愼切。洫，況域切。"
                },
                {
                    "paragraph": "物土方，議逺邇，",
                    "zhushu": "物，相也。相取土之方面，逺近之冝。相，息亮切。"
                },
                {
                    "paragraph": "量事期，",
                    "zhushu": "知事幾時畢。幾，居豈切，下同。"
                },
                {
                    "paragraph": "計徒庸，",
                    "zhushu": "知用幾人功；"
                },
                {
                    "paragraph": "慮材用，",
                    "zhushu": "知費幾材用。費，芳貴切。"
                },
                {
                    "paragraph": "書餱糧，",
                    "zhushu": "知用幾糧食。餱，音侯，本亦作糇。糧，音良。"
                },
                {
                    "paragraph": "以令役於諸侯。屬役賦丈，",
                    "zhushu": "付所當城尺丈。屬，之欲切。"
                },
                {
                    "paragraph": "書以授帥，",
                    "zhushu": "帥，諸侯之大夫。帥，所𩔖切。"
                },
                {
                    "paragraph": "而效諸劉子。",
                    "zhushu": "效，致也。效，戸孝切。"
                },
                {
                    "paragraph": "韓簡子臨之，以爲成命。",
                    "zhushu": "臨履其事，以命諸侯。經所以不書魏舒。"
                },
                {
                    "paragraph": "○十二月，公疾，徧賜大夫，",
                    "zhushu": "從公者，徧，音遍。從，才用切。"
                },
                {
                    "paragraph": "大夫不受。賜子家子𩀱琥、",
                    "zhushu": "琥，玉噐。琥，音虎。"
                },
                {
                    "paragraph": "一環、一璧、輕服，",
                    "zhushu": "細好之服。"
                },
                {
                    "paragraph": "受之。大夫皆受其賜。己未，公薨。子家子反賜於府人，曰：“吾不敢逆君命也。”大夫皆反其賜。書曰：“公薨于乾侯。”言失其所也。",
                    "zhushu": "不薨路寢爲失所。"
                },
                {
                    "paragraph": "趙簡子問於史墨曰：“季氏出其君，而民服焉，諸侯與之；君死於外，而莫之或罪也。”對曰：“物生有兩，有三，有五，有陪貳。故天有三辰，",
                    "zhushu": "謂有三。陪，蒲囬切。"
                },
                {
                    "paragraph": "地有五行，",
                    "zhushu": "謂有五。"
                },
                {
                    "paragraph": "體有左右，",
                    "zhushu": "謂有兩。"
                },
                {
                    "paragraph": "各有妃耦。",
                    "zhushu": "謂陪貳。妃，音配。"
                },
                {
                    "paragraph": "王有公，諸侯有卿，皆有貳也。天生季氏，以貳魯侯，爲日乆矣。民之服焉，不亦冝乎？魯君丗從其失，季氏丗脩其勤，民忘君矣。雖死於外，其誰矜之？社稷無常奉，",
                    "zhushu": "奉之無常人，言唯德也。從，子用切。本亦作縱。"
                },
                {
                    "paragraph": "君臣無常位，自古以然。",
                    "zhushu": "史墨跡古今以實言。"
                },
                {
                    "paragraph": "故詩曰：“髙岸爲谷，深谷爲陵。”",
                    "zhushu": "詩小雅。言髙下有變易。"
                },
                {
                    "paragraph": "三后之姓，於今爲庶，王所知也。",
                    "zhushu": "三后，虞、夏、商。"
                },
                {
                    "paragraph": "在易卦，雷乗乾曰大壯，䷡",
                    "zhushu": "乾下震上，大壯。震在乾上，故曰雷乗乾。"
                },
                {
                    "paragraph": "天之道也。",
                    "zhushu": "乾爲天子，震爲諸侯，而在乾上，君臣易位，猶臣大彊壯，若天上有雷。"
                },
                {
                    "paragraph": "昔成季友，桓之季也，文姜之愛子也。始震而卜，卜人謁之曰：“生有嘉聞，",
                    "zhushu": "嘉名聞於丗。震，如字，一音身。聞，音問。"
                },
                {
                    "paragraph": "其名曰友，爲公室輔。”及生，如卜人之言，有文在其手曰“友”，遂以名之。旣而有大功於魯，",
                    "zhushu": "立僖公，名，如字，又武政切。"
                },
                {
                    "paragraph": "受費以爲上卿。至於文子、武子，",
                    "zhushu": "文子，行父。武子，宿。費，音秘。"
                },
                {
                    "paragraph": "丗増其業，不廢舊績。魯文公薨，而東門遂殺適立庶，魯君於是乎失國，",
                    "zhushu": "失國權。適，丁歷切。"
                },
                {
                    "paragraph": "政在季氏，於此君也四公矣。民不知君，何以得國？是以爲君，愼器與名，不可以假人。”",
                    "zhushu": "器，車服。名，爵號。"
                }
            ]
        },
        {
            "name": "定公上第二十七",
            "paragraphs": [
                {
                    "paragraph": "定公上第二十七",
                    "zhushu": "定公名宋，襄公之子，昭公之弟。謚法：安民大慮曰定。",
                    "type": 1
                },
                {
                    "paragraph": "經元年，春，王",
                    "zhushu": "公之始年，而不書正月。公即位在六月，故"
                },
                {
                    "paragraph": "○三月，晉人執宋仲幾于京師。",
                    "zhushu": "晉執人于天子之側，而不以歸京師，故但書其執，不書所歸。幾，音機。"
                },
                {
                    "paragraph": "○夏，六月，癸亥，公之喪至自乾侯。",
                    "zhushu": "告於廟，故書至。"
                },
                {
                    "paragraph": "○戊辰，公即位。",
                    "zhushu": "定公不得以正月即位，失其時，故詳而日之，記事之冝，無義例。"
                },
                {
                    "paragraph": "○秋，七月，癸巳，葬我君昭公。",
                    "zhushu": "公在外薨，故八月乃葬。"
                },
                {
                    "paragraph": "○九月，大雩。",
                    "zhushu": "無傳。過也。雩，音于。"
                },
                {
                    "paragraph": "○立焬宫。",
                    "zhushu": "焬公，伯禽子也。其廟已毀，季氏禱之而立其宫。書以譏之。煬，羊讓切。禱，丁老切。"
                },
                {
                    "paragraph": "○冬，十月，隕霜殺菽。",
                    "zhushu": "無傳。周十月，今八月。隕霜殺菽，非常之災。隕，于敏切。菽，本又作叔，音同。",
                    "type": 2
                },
                {
                    "paragraph": "傳元年，春，王正月，辛巳，晉魏舒合諸侯之大夫于狄泉，將以城成周。魏子涖政。",
                    "zhushu": "涖，臨也。代天子大夫為政。涖，音利，又音𩔖。"
                },
                {
                    "paragraph": "衛彪傒",
                    "zhushu": "衛大夫。"
                },
                {
                    "paragraph": "曰：“將建天子，",
                    "zhushu": "立天子之居，"
                },
                {
                    "paragraph": "而易位以令，非義也。大事奸義，必有大咎。晉不失諸侯，魏子其不免乎！”是行也，魏獻子屬役於韓簡子及原壽過，",
                    "zhushu": "簡子，韓起孫不信也。原壽過，周大夫。奸，音干。咎，其九切。屬，之欲切。過，古禾切。"
                },
                {
                    "paragraph": "而田於大陸，焚焉。",
                    "zhushu": "禹貢：大陸在鉅鹿北。嫌絶逺，疑此田在汲郡呉澤荒蕪之地，火田并見燒也。爾雅：廣平曰陸。蕪，音無。"
                },
                {
                    "paragraph": "還，卒於寗。",
                    "zhushu": "寗，今脩武縣，近呉澤。近，附近之近。"
                },
                {
                    "paragraph": "范獻子去其柏椁，以其未復命而田也。",
                    "zhushu": "范獻子代魏子爲政，去其柏椁，示貶之。去，起吕切。椁，音郭。"
                },
                {
                    "paragraph": "孟懿子㑹城成周。",
                    "zhushu": "不書，公未即位。"
                },
                {
                    "paragraph": "庚寅，栽。",
                    "zhushu": "栽，設板築。栽，才代切，又音再。"
                },
                {
                    "paragraph": "宋仲幾不受功，曰：“滕、薛、郳，吾役也。”",
                    "zhushu": "欲使三國伐宋，受功役也。郳，小邾。郳，五𠔃切。"
                },
                {
                    "paragraph": "薛宰曰：“宋爲無道，絶我小國於周，以我適楚，故我常從宋。晉文公爲踐土之盟，",
                    "zhushu": "在僖二十八年。"
                },
                {
                    "paragraph": "曰：“凡我同盟，各復舊職。”若從踐土，若從宋，亦唯命。”仲幾曰：“踐土固然。”",
                    "zhushu": "固曰從舊。薛舊爲宋役。"
                },
                {
                    "paragraph": "薛宰曰：“薛之皇祖奚仲居薛，以爲夏車正。",
                    "zhushu": "皇，大也。美仲爲夏禹掌車服大夫。夏，戸雅切。"
                },
                {
                    "paragraph": "奚仲遷于邳，",
                    "zhushu": "邳，下邳縣。邳，皮悲切。"
                },
                {
                    "paragraph": "仲虺居薛，以爲湯左相。",
                    "zhushu": "仲虺，奚仲之後。虺，許鬼切。相，息亮切。"
                },
                {
                    "paragraph": "若復舊職，將承王官，何故以役諸侯？”",
                    "zhushu": "承，奉也。"
                },
                {
                    "paragraph": "仲幾曰：“三代各異物，薛焉得有舊？",
                    "zhushu": "言居周丗，不得以夏、殷爲舊。焉，於䖍切。"
                },
                {
                    "paragraph": "爲宋役，亦其職也。”士彌牟曰：“晉之從政者新，",
                    "zhushu": "言范獻子新爲政，未習故事。"
                },
                {
                    "paragraph": "子姑受功。歸，吾視諸故府。”",
                    "zhushu": "求故事。"
                },
                {
                    "paragraph": "仲幾曰：“縱子忘之，山川鬼神其忘諸乎？”",
                    "zhushu": "山川鬼神，盟所告。"
                },
                {
                    "paragraph": "士伯怒，謂韓簡子曰：“薛徴於人，",
                    "zhushu": "典籍故事，人所知也。"
                },
                {
                    "paragraph": "宋徴於鬼，",
                    "zhushu": "取證於鬼神。"
                },
                {
                    "paragraph": "宋罪大矣。且已無辭，而抑我以神，誣我也。“啓寵納侮”，其此之謂矣。",
                    "zhushu": "開寵過分，則納受侵侮。侮，亡甫切。分，扶問切。"
                },
                {
                    "paragraph": "必以仲幾爲戮。”乃執仲幾以歸。三月，歸諸京師。",
                    "zhushu": "知以歸不可，故復歸之京師。復，扶又切。"
                },
                {
                    "paragraph": "城三旬而畢，乃歸諸侯之戍。齊髙張後，不從諸侯。",
                    "zhushu": "後期，不及諸侯之役。"
                },
                {
                    "paragraph": "晉女叔寛曰：“周萇𢎞、齊髙張皆將不免。",
                    "zhushu": "叔寛，女寛也。萇，直良切。"
                },
                {
                    "paragraph": "萇叔違天，髙子違人。",
                    "zhushu": "天旣厭周德，萇𢎞欲遷都以延其祚，故曰違天。諸侯相帥以崇天子，而髙子後期，故曰違人。厭，於豔切。祚，才故切。"
                },
                {
                    "paragraph": "天之所壊，不可支也。衆之所爲，不可奸也。”",
                    "zhushu": "爲哀三年周人殺萇弘、六年髙張來奔起。"
                },
                {
                    "paragraph": "○夏，叔孫成子逆公之喪于乾侯。",
                    "zhushu": "成子，叔孫婼之子。"
                },
                {
                    "paragraph": "季孫曰：“子家子亟言於我，未甞不中吾志也。吾欲與之從政，子必止之，且聽命焉。”",
                    "zhushu": "衆士皆諮問子家子。亟，起兾切。中，丁仲切。"
                },
                {
                    "paragraph": "子家子不見叔孫，易幾而哭。",
                    "zhushu": "幾，哭㑹也。不欲見叔孫，故朝夕哭不同㑹。朝，如字。"
                },
                {
                    "paragraph": "叔孫請見子家子，子家子辭，曰：“覊未得見，而從君以出。",
                    "zhushu": "出時成子未爲卿。覊，居冝切，子家子名。見，賢遍切，下同。從，才用切，注“義從”同；又如字。下從君、從公放此。"
                },
                {
                    "paragraph": "君不命而薨，覊不敢見。”",
                    "zhushu": "言未受昭公之命，託辭以距叔孫。"
                },
                {
                    "paragraph": "叔孫使告之曰：“公衍、公爲實使羣臣不得事君。",
                    "zhushu": "二子始謀逐季氏。"
                },
                {
                    "paragraph": "若公子宋主社稷，則羣臣之願也。",
                    "zhushu": "宋，昭公弟定公。"
                },
                {
                    "paragraph": "凡從君出而可以入者，將唯子是聽。子家氏未有後，季孫願與子從政。此皆季孫之願也，使不敢以告。”",
                    "zhushu": "不敢，叔孫成子名。"
                },
                {
                    "paragraph": "對曰：“若立君，則有卿士、大夫與守龜在，覊弗敢知。若從君者，則貌而出者，入可也。",
                    "zhushu": "貌出，謂以義從公，與季氏無實怨。守，手又切。"
                },
                {
                    "paragraph": "寇而出者，行可也。",
                    "zhushu": "與季氏爲寇讎者，自可去。"
                },
                {
                    "paragraph": "若覊也，則君知其出也，",
                    "zhushu": "君，昭公。"
                },
                {
                    "paragraph": "而未知其入也，覊將逃也。”喪及壊隤，公子宋先入，從公者皆自壞隤反。",
                    "zhushu": "出奔。壞，徐音懷，又户怪切。隤，徒囬切。"
                },
                {
                    "paragraph": "六月癸亥，公之喪至自乾侯。戊辰，公即位。",
                    "zhushu": "諸侯薨，五日而殯，殯則嗣子即位。癸亥，昭公喪至，五日殯於宫，定公乃即位。"
                },
                {
                    "paragraph": "季孫使役如闞公氏，將溝焉。",
                    "zhushu": "闞，魯羣公墓所在也。季孫惡昭公，欲溝絶其兆域，不使與先君同。闞，口暫切。惡，烏路切，又如字。"
                },
                {
                    "paragraph": "榮駕鵞曰：“生不能事，死又離之，以自旌也？",
                    "zhushu": "駕鵞，魯大夫榮成伯也。旌，章也。駕，音加。鵞，五何切。旌，音精。"
                },
                {
                    "paragraph": "縱子忍之，後必或恥之。”乃止。季孫問於榮駕鵞曰：“吾欲爲君謚，使子孫知之。”",
                    "zhushu": "爲惡謚。"
                },
                {
                    "paragraph": "對曰：“生弗能事，死又惡之，以自信也？將焉用之？”乃止。",
                    "zhushu": ""
                },
                {
                    "paragraph": "秋，七月癸巳，葬昭公於墓道南。孔子之爲司寇也，溝而合諸墓。",
                    "zhushu": "明臣無貶君之義。惡，如字，又烏路切。焉，於䖍切。"
                },
                {
                    "paragraph": "○昭公出故，季平子禱于焬公。九月，立煬宫。",
                    "zhushu": "平子逐君，懼而請禱於煬公。昭公死於外，自以爲獲福，故立其宫。"
                },
                {
                    "paragraph": "○周鞏簡公棄其子弟，而好用逺人。",
                    "zhushu": "簡公，周卿士。逺人，異族也。爲明年鞏氏賊簡公張本。鞏，九勇切。好，呼報切。",
                    "type": 2
                },
                {
                    "paragraph": "經二年，春，王正月。○",
                    "zhushu": ""
                },
                {
                    "paragraph": "夏，五月，壬辰，雉門及兩觀災。",
                    "zhushu": "無傳。雉門，公宮之南門。兩觀，闕也。天火曰災。觀，古亂切。"
                },
                {
                    "paragraph": "○秋，楚人伐具。",
                    "zhushu": "囊瓦稱人，見誘以敗軍。囊，乃郎切。"
                },
                {
                    "paragraph": "○冬，十月，新作雉門及兩觀。",
                    "zhushu": "無傳。",
                    "type": 2
                },
                {
                    "paragraph": "傳二年，夏，四月，辛酉，鞏氏之羣子弟賊簡公。",
                    "zhushu": "傳言棄親用踈，所以敗也。"
                },
                {
                    "paragraph": "○桐叛楚。",
                    "zhushu": "桐，小國，廬江舒縣西南有桐鄉。"
                },
                {
                    "paragraph": "呉子使舒鳩氏誘楚人，",
                    "zhushu": "舒鳩，楚屬國。"
                },
                {
                    "paragraph": "曰：“以師臨我，",
                    "zhushu": "敎舒鳩誘楚，使以師臨呉。"
                },
                {
                    "paragraph": "我伐桐，爲我使之無忌。”",
                    "zhushu": "呉伐桐也，僞若畏楚師之臨已，而爲伐其叛國以取媚者也。欲使楚不忌呉，所謂多方以誤之。爲，于僞切。"
                },
                {
                    "paragraph": "秋，楚囊瓦伐呉，師于豫章。",
                    "zhushu": "從舒鳩言。"
                },
                {
                    "paragraph": "呉人見舟于豫章，",
                    "zhushu": "僞將爲楚伐桐。見，賢遍切。"
                },
                {
                    "paragraph": "而濳師于巢。",
                    "zhushu": "實欲以擊楚。"
                },
                {
                    "paragraph": "冬，十月，呉軍楚師于豫章，敗之，",
                    "zhushu": "楚不忌故。"
                },
                {
                    "paragraph": "遂圍巢，克之，獲楚公子繁。",
                    "zhushu": "繁，守巢大夫。"
                },
                {
                    "paragraph": "○邾莊公與夷射姑飲酒，私出。",
                    "zhushu": "射姑，邾大夫。出，辟酒。射，音亦，一音夜。"
                },
                {
                    "paragraph": "閽乞肉焉，奪之杖以敲之。",
                    "zhushu": "奪閽杖以敲閽頭也。爲明年邾子卒傳。閽，音昏，守門人也。敲，苦孝切，又苦學切。說文作毃，云：“擊頭也。”字林同。又一曰擊聲也，口交切，又口卓切，訓此㪣云：“橫擿也。”又或作“茅”，或作“刜”，口交切。",
                    "type": 2
                },
                {
                    "paragraph": "經三年，春，王正月，公如晉，至河乃復。",
                    "zhushu": "無傳。"
                },
                {
                    "paragraph": "○二月，辛卯，邾子穿卒。",
                    "zhushu": "再同盟。穿，音川。"
                },
                {
                    "paragraph": "○夏，四月。○秋，葬邾莊公。",
                    "zhushu": "六月乃葬，緩。"
                },
                {
                    "paragraph": "○冬，仲孫何忌及邾子盟于拔。",
                    "zhushu": "拔，地闕。拔，皮八切。",
                    "type": 2
                },
                {
                    "paragraph": "傳三年，春，二月，辛卯，邾子在門臺，",
                    "zhushu": "門上有臺。"
                },
                {
                    "paragraph": "臨廷。閽以缾水沃廷。邾子望見之，怒。閽曰：“夷射姑旋焉。”",
                    "zhushu": "旋，小便。廷，音庭。缾，歩丁切，本又作瓶。"
                },
                {
                    "paragraph": "命執之。",
                    "zhushu": "見其不潔。執射姑，"
                },
                {
                    "paragraph": "弗得，滋怒，自投于牀，廢于鑪炭，爛，遂卒。",
                    "zhushu": "廢，隋也。鑪，力呉切。炭，他旦切。隋，徒火切。"
                },
                {
                    "paragraph": "先葬以車五乗，殉五人。",
                    "zhushu": "欲藏中之潔，故先内車。及殉，别爲便房，蓋其遺命。先，悉薦切，又如字。乗，繩證切。殉，辭俊切。藏，才浪切。"
                },
                {
                    "paragraph": "莊公卞急而好潔，故及是。",
                    "zhushu": "卞，躁疾也。卞，皮彦切。好，呼報切。躁，早報切。"
                },
                {
                    "paragraph": "○秋，九月，鮮虞人敗晉師于平中，",
                    "zhushu": "平中，晉地。"
                },
                {
                    "paragraph": "獲晉觀虎，恃其勇也。",
                    "zhushu": "爲五年士鞅圍鮮虞張本。"
                },
                {
                    "paragraph": "○冬，盟于郯，",
                    "zhushu": "郯，即抜也。郯，音談。"
                },
                {
                    "paragraph": "脩邾好也。",
                    "zhushu": "公即位，故脩好。"
                },
                {
                    "paragraph": "○蔡昭侯爲兩佩與兩裘",
                    "zhushu": "佩，㑉王也。"
                },
                {
                    "paragraph": "以如楚，獻一佩一裘於昭王。昭王服之，以享蔡侯。蔡侯亦服其一。子常欲之，弗與。三年止之。唐成公如楚，有兩肅爽馬，子常欲之，",
                    "zhushu": "成公，唐惠侯之後。肅爽，駿馬名。肅，如字，又所六切。爽，音霜。駿，音俊。"
                },
                {
                    "paragraph": "弗與，亦三年止之。唐人或相與謀，請代先從者，許之。飲先從者酒，醉之，𥨸馬而獻之子常。子常歸唐侯。自拘於司敗，",
                    "zhushu": "竊馬者自拘。從，才用切。飲，於鴆切。拘，九于切。"
                },
                {
                    "paragraph": "曰：“君以弄馬之故，隱君身，",
                    "zhushu": "隱，憂約也。弄，魯貢切。"
                },
                {
                    "paragraph": "棄國家。羣臣請相夫人以償馬，必如之。”",
                    "zhushu": "相，助也。夫人，謂養馬者。相，息亮切。夫，音扶。償，市亮切。"
                },
                {
                    "paragraph": "唐侯曰：“寡人之過也，二三子無辱。”皆賞之。蔡人聞之，固請，而獻佩于子常。子常朝，見蔡侯之徒，命有司曰：“蔡君之久也，官不共也。",
                    "zhushu": "言楚所以禮遣蔡侯之物，不共備故。共，音恭。"
                },
                {
                    "paragraph": "明日禮不畢，將死。”",
                    "zhushu": "遣蔡侯之禮。"
                },
                {
                    "paragraph": "蔡侯歸，及漢，執玉而沈，曰：“余所有濟漢而南者，有若大川！”",
                    "zhushu": "自誓言若復渡漢，當受禍，明如大川。沈，音鴆。復，扶又切。"
                },
                {
                    "paragraph": "蔡侯如晉，以其子元與其大夫之子爲質焉，而請伐楚。",
                    "zhushu": "爲明年㑹召陵張本。質，音致。",
                    "type": 2
                },
                {
                    "paragraph": "經四年春，王二月癸巳，陳侯呉卒。",
                    "zhushu": "無傳。未同盟而赴以名。癸巳，正月七日。書二月，從赴。"
                },
                {
                    "paragraph": "三月，公㑹劉子、晉侯、宋公、蔡侯、衛侯、陳子、鄭伯、許男、曹伯、莒子、邾子、頓子、胡子、滕子、薛伯、𣏌伯、小邾子、齊國夏于召陵，侵楚。",
                    "zhushu": "於召陵先行㑹禮。入楚竟，故書“侵”。夏，戸雅切。召，上照切。竟，音境。"
                },
                {
                    "paragraph": "○夏，四月，庚辰，蔡公孫姓帥師滅沈，以沈子嘉歸，殺之。",
                    "zhushu": "姓，音生，又作生。"
                },
                {
                    "paragraph": "○五月，公及諸侯盟于臯鼬。",
                    "zhushu": "召陵㑹劉子、諸侯，㧾言之也。繁昌縣東南有城臯亭。復稱公者，㑹盟異處故。鼬，由又切。復，扶又切。處，昌慮切。"
                },
                {
                    "paragraph": "○𣏌伯成卒于㑹。",
                    "zhushu": "無傳。成，音城。"
                },
                {
                    "paragraph": "○六月，葬陳惠公。",
                    "zhushu": "無傳。"
                },
                {
                    "paragraph": "○許遷于容城。",
                    "zhushu": "無傳。"
                },
                {
                    "paragraph": "○秋，七月，公至自㑹。",
                    "zhushu": "無傳。"
                },
                {
                    "paragraph": "○劉卷卒。",
                    "zhushu": "無傳。即劉蚠也。劉子奉命出盟召陵，死則天王爲告同盟，故不具爵。卷，音權，又眷免切。蚠，扶粉切。爲，于僞切，下“爲蔡”同。"
                },
                {
                    "paragraph": "○葬𣏌悼公。",
                    "zhushu": "無傳。"
                },
                {
                    "paragraph": "○楚人圍蔡。",
                    "zhushu": "不服故也。"
                },
                {
                    "paragraph": "○晉士鞅、衛孔圉帥師伐鮮虞。",
                    "zhushu": "無傳。孔圉，孔覊孫。士鞅，即范鞅。圉，魚吕切。"
                },
                {
                    "paragraph": "○葬劉文公。",
                    "zhushu": "無傳。"
                },
                {
                    "paragraph": "○冬，十有一月，庚午，蔡侯以呉子及楚人戰于柏舉，楚師敗績。",
                    "zhushu": "師能左右之曰“以”，皆陳曰“戰”，大崩曰“敗績”。呉爲蔡討楚，從蔡計謀，故書“蔡侯以呉子”，言能左右之也。囊瓦稱人，貪以致敗，不能死難，罪賤之。柏舉，楚地。昭三十一年傳曰：“六年十二月庚辰，呉其入郢。”今以十一月者，并數閏。陳，直覲切。難，乃旦切。數，所主切。"
                },
                {
                    "paragraph": "○楚囊瓦出奔鄭。",
                    "zhushu": "書名，惡之。惡，烏路切。"
                },
                {
                    "paragraph": "○庚辰，呉入郢。",
                    "zhushu": "弗地曰入呉，不稱于史，略文。",
                    "type": 2
                },
                {
                    "paragraph": "傳四年，春，三月，劉文公合諸侯于召陵，謀伐楚也。",
                    "zhushu": "文公，王官伯也。晉人假王命以討楚之久留蔡侯，故曰文公合諸侯。"
                },
                {
                    "paragraph": "○晉荀寅求貨於蔡侯，弗得，言於范獻子曰：“國家方危，諸侯方貳，將以襲敵，不亦難乎？水潦方降，疾瘧方起，中山不服，",
                    "zhushu": "中山，鮮虞。潦，音老。瘧，魚略切。"
                },
                {
                    "paragraph": "棄盟取怨，無損於楚，",
                    "zhushu": "晉、楚同盟，伐之爲取怨。"
                },
                {
                    "paragraph": "而失中山，不如辭蔡侯。吾自方城以來，楚未可以得志，",
                    "zhushu": "晉敗楚，侵方城，在襄十六年。"
                },
                {
                    "paragraph": "祇取勤焉。”乃辭蔡侯。",
                    "zhushu": ""
                },
                {
                    "paragraph": "晉人假羽旄於鄭，鄭人與之。",
                    "zhushu": "折羽爲旌，王者遊車之所建，鄭私有之，因謂之羽旄，借觀之。祇，音支。旄，音毛。析，星曆切。"
                },
                {
                    "paragraph": "明日，或旆以㑹。",
                    "zhushu": "或，賤者也。繼旐曰斾。令賤人施其旆，執以從㑹，示卑鄭。旆，歩具切。旐，音兆。令，力呈切，下“令蔡”同。"
                },
                {
                    "paragraph": "晉於是乎失諸侯。",
                    "zhushu": "傳言晉無禮，所以遂弱。"
                },
                {
                    "paragraph": "將㑹，衛子行敬子言於靈公",
                    "zhushu": "子行敬子，衛大夫。"
                },
                {
                    "paragraph": "曰：“㑹同難，",
                    "zhushu": "難得冝。"
                },
                {
                    "paragraph": "嘖有煩言，莫之治也。",
                    "zhushu": "嘖，至也。煩言，忿爭。嘖，仕責切，一音責。爭，爭𨷵之爭。"
                },
                {
                    "paragraph": "其使祝佗從。”",
                    "zhushu": "祝佗，大祝子魚。佗，徒河切。從，才用切。下師從、旅從同。大，音泰。下大祝、大卜、大史、大原同。"
                },
                {
                    "paragraph": "公曰：“善。”乃使子魚。子魚辭，曰：“臣展四體，以率舊職，猶懼不給，而煩刑書，若又共二，",
                    "zhushu": "共二職。共，音恭。"
                },
                {
                    "paragraph": "徼大罪也。且夫祝，社稷之常隷也。",
                    "zhushu": "隷，賤臣也。徼，古堯切。夫，音扶。"
                },
                {
                    "paragraph": "社稷不動，祝不出竟，官之制也。",
                    "zhushu": "社稷動，謂國遷。竟，音境。"
                },
                {
                    "paragraph": "君以軍行，祓社釁鼓，",
                    "zhushu": "師出，先有事祓禱於社，謂之冝社。於是殺牲，以血塗鼓鼙爲釁鼓。祓，音弗，徐音廢。釁，許靳切。鼙，歩西切，本又作鞞。"
                },
                {
                    "paragraph": "祝奉以從，",
                    "zhushu": "奉社主也。從，如字，又才用切。"
                },
                {
                    "paragraph": "於是乎出竟。若嘉好之事，",
                    "zhushu": "謂朝㑹。好，呼報切。"
                },
                {
                    "paragraph": "君行師從，",
                    "zhushu": "二千五百人。"
                },
                {
                    "paragraph": "卿行旅從，",
                    "zhushu": "五百人。"
                },
                {
                    "paragraph": "臣無事焉。”公曰：“行也。”",
                    "zhushu": ""
                },
                {
                    "paragraph": "及臯鼬，",
                    "zhushu": "將盟，"
                },
                {
                    "paragraph": "將長蔡於衛。",
                    "zhushu": "欲令蔡先衛㰱。長，丁丈切。先，悉薦切。下先衛同。㰱，所洽切，又所甲切。"
                },
                {
                    "paragraph": "衛侯使祝佗私於萇𢎞曰：“聞諸道路，不知信否？若聞蔡將先衛，信乎？”萇𢎞曰：“信。蔡叔，康叔之兄也，",
                    "zhushu": "蔡叔，周公兄。康叔，周公弟。"
                },
                {
                    "paragraph": "先衛，不亦可乎？”子魚曰：“以先王觀之，則尚德也。昔武王克商，成王定之，選建明德，以藩屏周。故周公相王室，以尹天下，",
                    "zhushu": "尹，正也。藩，方元切。相，悉亮切。"
                },
                {
                    "paragraph": "於周爲睦。",
                    "zhushu": "睦，親厚也。以盛德見親厚。"
                },
                {
                    "paragraph": "分魯公以大路、大旂，",
                    "zhushu": "魯公，伯禽也。此大路，金路。鍚，同姓諸侯車也。交龍爲旂。周禮：同姓以封。分，扶問切。下並同。路，本亦作輅，音路。旂，其依切。錫，星曆切。"
                },
                {
                    "paragraph": "夏后氏之璜，",
                    "zhushu": "璜，美五名。夏，戸雅切。璜，音黃。"
                },
                {
                    "paragraph": "封父之繁弱，",
                    "zhushu": "封父，古諸侯也。繁弱，大弓名。父，音甫，下“武父”同。封父，國名。繁，扶元切。"
                },
                {
                    "paragraph": "殷民六族，條氏、徐氏、蕭氏、索氏、長勺氏、尾勺氏，使帥其宗氏，輯其分族，將其𩔖醜，",
                    "zhushu": "醜，衆也。索，素洛切。勺，市灼切。輯，音集，又七入切。"
                },
                {
                    "paragraph": "以法則周公，用即命于周。",
                    "zhushu": "即，就也。使六族就周，受周公之击制。"
                },
                {
                    "paragraph": "是使之職事干魯，",
                    "zhushu": "共魯公之職事。共，音恭。下“共王”同。"
                },
                {
                    "paragraph": "以昭周公之明德。",
                    "zhushu": "昭，顯也。"
                },
                {
                    "paragraph": "分之土田陪敦，",
                    "zhushu": "陪，増也。敦，厚也。陪，本亦作“培”，同歩回切。"
                },
                {
                    "paragraph": "祝、宗、卜、史，",
                    "zhushu": "大祝、宗人、大卜、大史，凡四官。"
                },
                {
                    "paragraph": "備物、典䇿，",
                    "zhushu": "典䇿，春秋之制。策，本又作“𠕋”，亦作“筴”，或作“笧”，皆𥘉革切。"
                },
                {
                    "paragraph": "官司彞器，",
                    "zhushu": "官司，百官也。彞器，常用器。彞，羊之切。"
                },
                {
                    "paragraph": "因商奄之民，",
                    "zhushu": "商奄，國名也。與四國流言，或迸散在魯，皆令即屬魯懷柔之。迸，彼諍切。令，徐力呈切。"
                },
                {
                    "paragraph": "命以伯禽，",
                    "zhushu": "伯禽，周公丗子。時周公唯遣伯禽之國，故皆以付伯禽。"
                },
                {
                    "paragraph": "而封於少皥之虚。",
                    "zhushu": "少皥虚，曲阜也，在魯城内。少，詩照切。皥，胡老切。虚，起居切。"
                },
                {
                    "paragraph": "分康叔",
                    "zhushu": "康叔，衛之祖。"
                },
                {
                    "paragraph": "以大路、少帛、綪茷、旃旌、",
                    "zhushu": "少帛，雜帛也。緒茷，大赤，取染草名也。通帛爲旃，析羽爲旌。綪，七見切。按，歩貝切，又音吠。旃，章然切。"
                },
                {
                    "paragraph": "大吕，",
                    "zhushu": "鍾名。"
                },
                {
                    "paragraph": "殷氏七族，陶氏、施氏、繁氏、錡氏、樊氏、饑氏、終葵氏，封畛土略，自武父以南，及圃田之北竟，",
                    "zhushu": "畛，塗所徑也。略，界也。武父，衛北界。圃田，鄖藪名。陶，徒刀切。繁，歩河切。錡，魚綺切。畛，之忍切，一音眞。圃，布五切，本亦作甫田。塗，音徒。徑，音經。藪，素口切。"
                },
                {
                    "paragraph": "取於有閻之土以共王職，",
                    "zhushu": "有閻，衛所受朝宿邑，蓋近京畿。近，附近之近。下“近我”同。"
                },
                {
                    "paragraph": "取於相土之東都，以㑹王之東蒐。",
                    "zhushu": "爲湯沐邑，王東巡守，以助祭泰山。相，息亮切。蒐，所求切。守，手又切。"
                },
                {
                    "paragraph": "耼季授土，",
                    "zhushu": "耼季，周公弟，司空。聃，乃甘切。"
                },
                {
                    "paragraph": "陶叔授民，",
                    "zhushu": "陶叔，司徒。"
                },
                {
                    "paragraph": "命以康誥而封於殷虚。",
                    "zhushu": "康誥，周書。殷虚，朝歌也。"
                },
                {
                    "paragraph": "皆啓以商政，疆以周索。",
                    "zhushu": "皆，魯、衛也。啓，開也。居殷故地，因其風俗，開用其政，疆理土地以周法。索，法也。疆，居良切。注及下同。"
                },
                {
                    "paragraph": "分唐叔",
                    "zhushu": "唐叔，晉之祖。"
                },
                {
                    "paragraph": "以大路、密須之鼔、",
                    "zhushu": "密須，國名。"
                },
                {
                    "paragraph": "闕鞏、",
                    "zhushu": "甲名。鞏，九勇切。"
                },
                {
                    "paragraph": "沽洗，",
                    "zhushu": "鍾名。沽，音孤。洗，息典切。"
                },
                {
                    "paragraph": "懷姓九宗，職官五正。",
                    "zhushu": "懷姓，唐之餘民。九宗，一姓爲九族。職官五正，五官之長。長，丁丈切。下“長衛”同。"
                },
                {
                    "paragraph": "命以唐誥而封於夏虚，",
                    "zhushu": "唐誥，誥命篇名也。夏虚，大夏，今大原晉陽也。"
                },
                {
                    "paragraph": "啓以夏政，",
                    "zhushu": "亦因夏風俗，開用其政。"
                },
                {
                    "paragraph": "疆以戎索。",
                    "zhushu": "大原近戎而寒，不與中國同，故自以戎法。"
                },
                {
                    "paragraph": "三者皆叔也，而有令德，故昭之以分物。不然，文、武、成、康之伯猶多，而不獲是分也，唯不尚年也。管、蔡啓商，惎間王室，",
                    "zhushu": "惎，毒也。周公攝政，管叔、蔡叔開道紂子禄父以毒亂王室。惎，音忌。間，間廁之間。道，音導。"
                },
                {
                    "paragraph": "王於是乎殺管叔而蔡蔡叔，",
                    "zhushu": "周公稱王命以討二叔。蔡，放也。上蔡，素達切。下蔡，如字。"
                },
                {
                    "paragraph": "以車七乗，徒七十人。",
                    "zhushu": "與蔡叔車徒而放之。乗，䋲證切。"
                },
                {
                    "paragraph": "其子蔡仲，改行帥德，周公舉之，以爲己卿士，",
                    "zhushu": "爲周公臣。行，下孟切。"
                },
                {
                    "paragraph": "見諸王而命之以蔡。",
                    "zhushu": "命爲蔡侯。見，賢遍切。"
                },
                {
                    "paragraph": "其命書云：“王曰：胡！無若爾考之違王命也。”",
                    "zhushu": "胡，蔡仲名。"
                },
                {
                    "paragraph": "若之何其使蔡先衛也？武王之母弟八人，周公爲大宰，康叔爲司寇，耼季爲司空，五叔無官，豈尚年哉？",
                    "zhushu": "五叔，管叔鮮、蔡叔度、成叔武、霍叔處、毛叔聃也。"
                },
                {
                    "paragraph": "曹，文之昭也；",
                    "zhushu": "文王子，與周公異母。昭，上饒切。說又作紹。"
                },
                {
                    "paragraph": "晉，武之穆也。",
                    "zhushu": "武王子。"
                },
                {
                    "paragraph": "曹爲伯甸，非尚年也。",
                    "zhushu": "以伯爵居甸服，言小。甸，徒練切。"
                },
                {
                    "paragraph": "今將尚之，是反先王也。晉文公爲踐土之盟，衛成公不在，夷叔，其母弟也，猶先蔡。",
                    "zhushu": "踐土、召陵二㑹，經書蔡在衛上，霸主以國大小之序也。子魚所言，盟㰱之次。"
                },
                {
                    "paragraph": "其載書云：“王若曰：晉重、",
                    "zhushu": "文公。重，直龍切。"
                },
                {
                    "paragraph": "魯申、",
                    "zhushu": "僖公。"
                },
                {
                    "paragraph": "衛武、",
                    "zhushu": "叔、武。"
                },
                {
                    "paragraph": "蔡甲午、",
                    "zhushu": "莊侯。"
                },
                {
                    "paragraph": "鄭捷、",
                    "zhushu": "文公。捷，在接切。"
                },
                {
                    "paragraph": "齊潘、",
                    "zhushu": "昭公。潘，普安切。"
                },
                {
                    "paragraph": "宋王臣、",
                    "zhushu": "成公。未、王臣，本或作壬，如林切。"
                },
                {
                    "paragraph": "莒期。”",
                    "zhushu": "兹丕公也。齊序鄭下，周之宗盟，異姓爲後。丕，普悲切。"
                },
                {
                    "paragraph": "藏在周府，可覆視也。吾子欲復文、武之略，",
                    "zhushu": "略，道也。覆，芳服切。"
                },
                {
                    "paragraph": "而不正其德，將如之何？”萇弘說，告劉子，與范獻子謀之，乃長衛侯於盟。○",
                    "zhushu": ""
                },
                {
                    "paragraph": "反自召陵，鄭子大叔未至而卒。晉趙簡子爲之臨，甚哀，曰：“黃父之㑹，",
                    "zhushu": "在昭二十五年。說，音恱。爲，于僞切。下爲沈同。臨，力鴆切。父，音甫。"
                },
                {
                    "paragraph": "夫子語我九言，曰：“無始亂，無怙冨，無恃寵，無違同，無敖禮，無驕能，",
                    "zhushu": "以能驕人。”語，魚據切。怙，音戸。敖，五報切。"
                },
                {
                    "paragraph": "無復怒，",
                    "zhushu": "復，重也。復，扶又切。"
                },
                {
                    "paragraph": "無謀非德，",
                    "zhushu": "非所謀也。"
                },
                {
                    "paragraph": "無犯非義。”",
                    "zhushu": "傳言簡子能用善言，所以遂興。"
                },
                {
                    "paragraph": "○沈人不㑹于召陵，晉人使蔡伐之。夏，蔡滅沈。",
                    "zhushu": ""
                },
                {
                    "paragraph": "秋，楚爲沈故，圍蔡。伍貟爲呉行人以謀楚。",
                    "zhushu": ""
                },
                {
                    "paragraph": "楚之殺郤宛也，",
                    "zhushu": "在昭二十七年。貟，音云。"
                },
                {
                    "paragraph": "伯氏之族出。",
                    "zhushu": "郤宛黨。"
                },
                {
                    "paragraph": "伯州犂之孫嚭爲呉大宰以謀楚。楚自昭王即位，無歳不有呉師。蔡侯因之，以其子乾與其大夫之子爲質於呉。",
                    "zhushu": ""
                },
                {
                    "paragraph": "冬，蔡侯、呉子、唐侯伐楚。",
                    "zhushu": "唐侯不書，兵屬於呉、蔡。犂，力𠔃切。嚭，普鄙切。乾，其連切。質，音致。"
                },
                {
                    "paragraph": "舎舟于淮汭，",
                    "zhushu": "呉乗舟從淮來，過蔡而舎之。舎，音赦，置也；又音捨，棄也。汭，人銳切。"
                },
                {
                    "paragraph": "自豫章與楚夾漢。",
                    "zhushu": "豫章，漢東江北地名。夾，古治切。"
                },
                {
                    "paragraph": "左司馬戍謂子常曰：“子㳂漢而與之上下，",
                    "zhushu": "㳂，縁也。縁漢上下，遮使勿渡。㳂，恱全切。上，時掌切。遮，正奢切。"
                },
                {
                    "paragraph": "我悉方城外以毀其舟，",
                    "zhushu": "以方城外人毀吾所舎舟。"
                },
                {
                    "paragraph": "還塞大隧、直轅、𡨋阨。",
                    "zhushu": "三者，漢東之隘道。隧，音遂。𡨋，亡丁切；本或作“寘”，之䜴切。阨，於懈切；本或作“隘”，音同。"
                },
                {
                    "paragraph": "子濟漢而伐之，我自後擊之，必大敗之。”旣謀而行。武城黒謂子常",
                    "zhushu": "黒，楚武城大夫。"
                },
                {
                    "paragraph": "曰：“呉用木也，我用革也，",
                    "zhushu": "用，軍器。"
                },
                {
                    "paragraph": "不可乆也，不如速戰。”史皇謂子常：“楚人惡子而好司馬，",
                    "zhushu": "史皇，楚大夫。司馬，沈尹戍。惡，烏路切。好，呼報切。"
                },
                {
                    "paragraph": "若司馬毀呉舟于淮，塞城口而入，",
                    "zhushu": "城口，三隘道之揔名。"
                },
                {
                    "paragraph": "是獨克呉也。子必速戰，不然不免。”乃濟漢而陳，自小别至于大别。",
                    "zhushu": "禹貢：漢水至大别南入江。然則此二别在江夏界。陳，直覲切。下同。夏，戸雅切。"
                },
                {
                    "paragraph": "三戰，子常知不可，欲奔。",
                    "zhushu": "知呉不可勝。"
                },
                {
                    "paragraph": "史皇曰：“安求其事，",
                    "zhushu": "求知政事。"
                },
                {
                    "paragraph": "難而逃之，將何所入？子必死之，初罪必盡說。”",
                    "zhushu": "言致死以克呉，可以免貪賄致寇之罪。難，乃旦切。"
                },
                {
                    "paragraph": "十一月庚午，二師陳于柏舉。",
                    "zhushu": "經所以書戰。二師，呉、楚師。"
                },
                {
                    "paragraph": "闔廬之弟夫槩王晨請於闔廬曰：“楚瓦不仁，",
                    "zhushu": "瓦，子常名。"
                },
                {
                    "paragraph": "其臣莫有死志。先伐之，其卒必奔，而後大師繼之，必克。”弗許。夫槩王曰：“所謂“臣義而行，不待命”者，其此之謂也。今日我死，楚可入也。”以其屬五千先擊子常之卒。子常之卒奔，楚師亂，呉師大敗之。子常奔鄭，史皇以其乗廣死。",
                    "zhushu": "以戰死。卒，子怱切。下同。乗，繩證切。廣，古曠切。"
                },
                {
                    "paragraph": "呉從楚師，及清發，",
                    "zhushu": "清發，水名。"
                },
                {
                    "paragraph": "將擊之。夫槩王曰：“困獸猶𨷵，況人乎？若知不免而致死，必敗我。”若使先濟者知免，後者慕之，蔑有𨷵心矣。半濟而後可擊也。”從之，又敗之。楚人爲食，呉人及之，奔。食而從之，敗諸雍澨，五戰及郢。",
                    "zhushu": "奔食，食者走不陳，故不在戰數。噬，市制切。"
                },
                {
                    "paragraph": "己卯，楚子取其妹季芉𢌿我以出，渉睢。",
                    "zhushu": "睢水出新城昌魏縣，東南，至枝江縣入江，是楚王西走。芉，面爾切。楚姓。𢌿，必利切。丗族譜：季芈、𢌿我，皆乎王女也。服云：𢌿我，季芉之字。雎，七餘切。"
                },
                {
                    "paragraph": "鍼尹固與王同舟，王使執燧象以奔呉師。",
                    "zhushu": "燒火燧繫象尾，使赴呉師，驚却之。鍼，之林切。燧，音遂。"
                },
                {
                    "paragraph": "庚辰，呉入郢，以班處宫。",
                    "zhushu": "以尊卑班次處楚王宫室。"
                },
                {
                    "paragraph": "子山處令尹之宫，",
                    "zhushu": "子山，呉王子。"
                },
                {
                    "paragraph": "夫槩王欲攻之，懼而去之，夫槩王入之。",
                    "zhushu": "入令尹宫也。言呉無禮，所以不能。遂𠑽"
                },
                {
                    "paragraph": "左司馬戍及息而還，",
                    "zhushu": "息，汝南新息也。聞楚敗，故還。"
                },
                {
                    "paragraph": "敗呉師于雍澨，傷。",
                    "zhushu": "司馬先敗呉師而身被創。創，初良切。"
                },
                {
                    "paragraph": "初，司馬臣闔廬，故恥爲禽焉，",
                    "zhushu": "司馬甞在呉爲闔廬臣，是以今恥於見禽。"
                },
                {
                    "paragraph": "謂其臣曰：“誰能免吾首？”呉句卑曰：“臣賤，可乎？”司馬曰：“我實失子，可哉。”",
                    "zhushu": "夫不知子賢。”句，古侯切。"
                },
                {
                    "paragraph": "三戰皆傷，曰：“吾不可用也已。”句卑布裳，剄而裹之，",
                    "zhushu": "司馬已死，剄取其首。剄，古頂切。裹，音果。"
                },
                {
                    "paragraph": "藏其身，而以其首免。",
                    "zhushu": "傳言司馬之忠壯。"
                },
                {
                    "paragraph": "楚子渉睢濟江，入于雲中。",
                    "zhushu": "入雲夢澤中，所謂江南之夢。夢，如字，又音蒙。"
                },
                {
                    "paragraph": "王寢，盗攻之，以戈擊王，王孫由于以背受之，中肩。王奔鄖，鍾建負季芈以從，",
                    "zhushu": "鍾建，楚大夫。中，丁仲切。鄖，音云。從，才用切，下同。又如字。"
                },
                {
                    "paragraph": "由于徐蘇而從。",
                    "zhushu": "以皆受戈，故當時問絶。"
                },
                {
                    "paragraph": "鄖公辛之弟懷將弑王，曰：“平王殺吾父，我殺其子，不亦可乎？”",
                    "zhushu": "辛，蔓成然之子𨷵辛也。昭十四年，楚平王殺成然。“殺”，或作“弒”，申志切。下“我殺”同。蔓，音萬。"
                },
                {
                    "paragraph": "辛曰：“君討臣，誰敢讎之？君命，天也。若死天命，將誰讎？詩曰：“柔亦不茹，剛亦不吐。不侮矜寡，不畏彊禦。”唯仁者能之。",
                    "zhushu": "詩大雅。言仲山甫不辟彊陵弱。茹，音汝。矜，古頑切。"
                },
                {
                    "paragraph": "違彊陵弱，非勇也；乗人之約，非仁也；滅宗廢祀，非孝也；",
                    "zhushu": "弑君罪應滅宗。"
                },
                {
                    "paragraph": "動無令名，非知也。必犯是，余將殺女。”𨷵辛與其弟巢以王奔隨。呉人從之，謂隨人曰：“周之子孫在漢川者，楚實盡之。天誘其𠂻，致罰於楚，而君又竄之，",
                    "zhushu": "竄，匿也。知，音智。女，音汝。𠂻，音忠。竄，七亂切。匿，女力切。"
                },
                {
                    "paragraph": "周室何罪？君若顧報周室，施及寡人，以㢡天𠂻，",
                    "zhushu": "㢡，成也。施，以䜴切。"
                },
                {
                    "paragraph": "君之惠也。漢陽之田，君實有之。”楚子在公官之北，",
                    "zhushu": "隨公官也。"
                },
                {
                    "paragraph": "呉人在其南。子期似王，",
                    "zhushu": "子期，昭王兄公子結也。"
                },
                {
                    "paragraph": "逃王而已爲王曰：“以我與之，王必免。”隨人卜與之，不吉。乃辭呉曰：“以隨之辟小，而密邇於楚，楚實存之。丗有盟誓，至于今未改。若難而棄之，何以事君？執事之患，不唯一人，",
                    "zhushu": "一人，楚王。辟，四亦切。難，乃且切。"
                },
                {
                    "paragraph": "若鳩楚竟，敢不聽命。”呉人乃退。",
                    "zhushu": "鳩，安集也。竟，音境。"
                },
                {
                    "paragraph": "罏金初官於子期氏，實與隨人要言。",
                    "zhushu": "要言無以楚王與呉，并欲脫子期。鑪，本又作鑢，金名，音慮，氏也。"
                },
                {
                    "paragraph": "王使見，",
                    "zhushu": "王喜其意，欲引見之，以比王臣，且欲使盟隨人。見，賢遍切。下注“敢見”同。"
                },
                {
                    "paragraph": "辭曰：“不敢以約爲利。”",
                    "zhushu": "此約謂要言也。此一時之事，非爲德舉，故辭不敢見，亦不肯爲盟主。約，如字，又於妙切。"
                },
                {
                    "paragraph": "王割子期之心，以與隨人盟。",
                    "zhushu": "當心前割取血以盟，示其至心。"
                },
                {
                    "paragraph": "初，伍貟與申包胥友。",
                    "zhushu": "包胥，楚大夫。包，必交切。"
                },
                {
                    "paragraph": "其亡也，謂申包胥曰：“我必復楚國。”",
                    "zhushu": "復，報也。"
                },
                {
                    "paragraph": "申包胥曰：“勉之！子能復之，我必能興之。”及昭王在隨，申包胥如秦乞師，曰：“呉爲封豕長蛇，以荐食上國，",
                    "zhushu": "荐，數也。言呉貪害如蛇豕。荐，在薦切。數，所角切。"
                },
                {
                    "paragraph": "虐始於楚。寡君失守社稷，越在草莽，使下臣告急，曰：“夷德無厭，若鄰於君，疆埸之患也。",
                    "zhushu": "呉有楚，則與秦鄰。“草莽”，舊作“茅”，亡交切；今本多作“莽”，莫蕩切。下同。厭，於鹽切。疆，居良切。埸，音亦。"
                },
                {
                    "paragraph": "逮呉之未定，君其取分焉。",
                    "zhushu": "與呉共分楚地。逮，音代。分，扶問切。"
                },
                {
                    "paragraph": "若楚之遂亡，君之上也。若以君靈撫之，丗以事君。”",
                    "zhushu": "撫，存恤也。"
                },
                {
                    "paragraph": "秦伯使辭焉，曰：“寡人聞命矣。子姑就舘，將圖而告。”對曰：“寡君越在草莽，未獲所伏，",
                    "zhushu": "伏，猶處也。"
                },
                {
                    "paragraph": "下臣何敢即安？立，依於庭牆而哭，日夜不絶聲，勺飲不入口七日。秦哀公爲之賦無衣。",
                    "zhushu": "詩秦風。取其“王子興師，脩我戈矛，與子同仇，與子偕作，與子偕行”。勺，市灼切，又音灼。爲，于僞切。仇，音求。"
                },
                {
                    "paragraph": "九頓首而坐。",
                    "zhushu": "無衣三章，章三頓首。"
                },
                {
                    "paragraph": "秦師乃出。",
                    "zhushu": "爲明年包胥以秦師至張本。",
                    "type": 2
                },
                {
                    "paragraph": "經五年，春，王三月，辛亥，朔，日有食之。",
                    "zhushu": "無傳。"
                },
                {
                    "paragraph": "○夏，歸粟于蔡。",
                    "zhushu": "蔡爲楚所圍，飢乏，故魯歸之粟。"
                },
                {
                    "paragraph": "○於越入呉。",
                    "zhushu": "於，發聲也。"
                },
                {
                    "paragraph": "○六月，丙申，季孫意如卒。○",
                    "zhushu": ""
                },
                {
                    "paragraph": "秋，七月，壬子，叔孫不敢卒。",
                    "zhushu": "無傳。"
                },
                {
                    "paragraph": "○冬，晉士鞅帥師圍鮮虞。",
                    "zhushu": "",
                    "type": 2
                },
                {
                    "paragraph": "傳五年，春，王人殺子朝于楚。",
                    "zhushu": "因楚亂也。絡閔馬父之言。"
                },
                {
                    "paragraph": "○夏，歸粟于蔡，以周亟，矜無資。",
                    "zhushu": "亟，急也。亟，紀力切。"
                },
                {
                    "paragraph": "○越入呉，呉在楚也。○",
                    "zhushu": ""
                },
                {
                    "paragraph": "六月，季平子行東野。",
                    "zhushu": "東野，季氏邑。行，下孟切，下𢘆子同。"
                },
                {
                    "paragraph": "還，未至，丙申，卒于房。陽虎將以璵璠斂，",
                    "zhushu": "璵璠，美玉，君所佩。璵，本又作與，音餘。璠，音煩，又方煩切。斂，力驗切。"
                },
                {
                    "paragraph": "仲梁懷弗與，",
                    "zhushu": "懐，亦季氏家臣。"
                },
                {
                    "paragraph": "曰：“改歩改玉。”",
                    "zhushu": "昭公之出，季孫行君事，佩璵璠，祭宗廟。今定公立，復臣位，改君歩，則亦當去璵璠。去，起㠯切。"
                },
                {
                    "paragraph": "陽虎欲逐之，告公山不狃。不狃曰：“彼爲君也，子何怨焉？”",
                    "zhushu": "不狃，季氏臣，費宰子洩也。爲君不欲使僣。狃，女九切。爲，于僞切。洩，息列切。潜，子念切。"
                },
                {
                    "paragraph": "旣葬，桓子行東野，",
                    "zhushu": "桓子，意如子季孫斯。"
                },
                {
                    "paragraph": "及費。子洩爲費宰，逆勞於郊，桓子敬之。勞仲梁懷，仲梁懷弗敬。",
                    "zhushu": "懷時從桓子行，輕慢子洩。勞，力報切。下從父、從王並同。"
                },
                {
                    "paragraph": "子洩怒，謂陽虎：“子行之乎？”",
                    "zhushu": "行，逐懷也。爲下陽虎囚桓子起。"
                },
                {
                    "paragraph": "○申包胥以秦師至，秦子蒲、子虎帥車五百乗以救楚。",
                    "zhushu": "五百乗，三葛七千五百人。乗，繩證切。注同。"
                },
                {
                    "paragraph": "子蒲曰：“吾未知呉道。”",
                    "zhushu": "道，猶法術。"
                },
                {
                    "paragraph": "使楚人先與呉人戰，而自稷㑹之，大敗夫槩王于沂。",
                    "zhushu": "稷、沂，皆楚地。沂，魚依切。"
                },
                {
                    "paragraph": "呉人獲薳射於柏舉，",
                    "zhushu": "薳射，楚大夫。射，食亦切，又食夜切。"
                },
                {
                    "paragraph": "其子帥奔徒",
                    "zhushu": "奔徒，楚散卒。卒，子忽切。"
                },
                {
                    "paragraph": "以從子西，敗呉師於軍祥。",
                    "zhushu": "楚地。"
                },
                {
                    "paragraph": "秋，七月，子期、子蒲滅唐。",
                    "zhushu": "從呉伐楚故。"
                },
                {
                    "paragraph": "九月，夫槩王歸，自立也，以與王戰，而敗，",
                    "zhushu": "自立爲呉王，號夫槩，"
                },
                {
                    "paragraph": "奔楚，爲堂谿氏。",
                    "zhushu": "傳終言之。谿，若𠔃切。"
                },
                {
                    "paragraph": "呉師敗楚師于雍澨。秦師又敗呉師。呉師居麇。",
                    "zhushu": "麇，地名。麇，九倫切。"
                },
                {
                    "paragraph": "子期將焚之，子西曰：“父兄親暴骨焉，不能收，又焚之，不可。”",
                    "zhushu": "前年楚人與呉戰，多死麇中，言不可并焚。暴，步卜切。"
                },
                {
                    "paragraph": "子期曰：“國亡矣，死者若有知也，可以歆舊祀，",
                    "zhushu": "言楚、呉復楚，則祭祀不廢。歆，許金切。"
                },
                {
                    "paragraph": "豈憚焚之？”焚之，而又戰，呉師敗。又戰于公壻之谿，",
                    "zhushu": "楚地名。"
                },
                {
                    "paragraph": "呉師大敗，呉子乃歸。囚闉輿罷。闉輿罷請先，遂逃歸。",
                    "zhushu": "輿罷，楚大夫。請先至呉而逃歸，言呉唯得楚一大夫復矢之，所以不克。闉，音因。輿，音餘，又作與，羊女切。罷，音皮。復，扶又切。"
                },
                {
                    "paragraph": "葉公諸梁之弟后臧從其母於具，不待而歸。",
                    "zhushu": "諸梁，司馬沈尹戍之子，葉公子髙也。呉入楚，獲后臧之母。楚定，臧棄母而歸。葉，舒渉切。從，如字，又才用切。"
                },
                {
                    "paragraph": "葉公終不正視。",
                    "zhushu": "不義之。"
                },
                {
                    "paragraph": "○乙亥，陽虎囚季桓子及公父文伯，",
                    "zhushu": "文伯，季桓子從父昆弟也。陽虎欲爲亂，恐二子不從，故囚之。父，音甫。"
                },
                {
                    "paragraph": "而逐仲梁懷。冬十月丁亥，殺公何藐。",
                    "zhushu": "藐，季氏族。藐，亡角切，又彌小切。"
                },
                {
                    "paragraph": "己丑，盟桓子于稷門之内。",
                    "zhushu": "魯南城門。"
                },
                {
                    "paragraph": "庚寅，大詛。逐公父歜及秦遄，皆奔齊。",
                    "zhushu": "歜，即又伯也。秦遄，平子姑壻也。傳言季氏之亂。詛，莊慮切。敏，昌欲切。遄，市專切。"
                },
                {
                    "paragraph": "○楚子入于郢。",
                    "zhushu": "呉師已歸。"
                },
                {
                    "paragraph": "初，𨷵辛聞呉人之爭宫也，曰：“吾聞之：“不讓則不和；不和不可以逺征。”呉爭於楚，必有亂。有亂則必歸，焉能定楚？”王之奔隨也，將渉於成臼。",
                    "zhushu": "江夏竟陵縣西有臼水，出聊屈山，西南入漢。焉，於䖍切。臼，其九切。屈，其勿切，又君勿切。"
                },
                {
                    "paragraph": "藍尹亹渉其帑，",
                    "zhushu": "亹，楚大夫。藍，力甘切。亹，亡匪切。帑，音奴。"
                },
                {
                    "paragraph": "不與王舟。及寧，王欲殺之。",
                    "zhushu": "寧，安定也。"
                },
                {
                    "paragraph": "子西曰：“子常唯思舊怨以敗，君何效焉？”王曰：“善。使復其所，吾以志前惡。”",
                    "zhushu": "惡，過也。"
                },
                {
                    "paragraph": "王賞𨷵辛、王孫由于、王孫圉、鍾建、𨷵巢、申包胥、王孫賈、宋木、𨷵懷。",
                    "zhushu": "九子，皆從王有大功者。"
                },
                {
                    "paragraph": "子西曰：“請舎懷也。”",
                    "zhushu": "以初謀弑王也。舎，音捨，又音赦。弑，申志切。"
                },
                {
                    "paragraph": "王曰：“大德滅小怨，道也。”",
                    "zhushu": "終從其兄，免王大難，是大德。難，乃旦切。"
                },
                {
                    "paragraph": "申包胥曰：“吾爲君也，非爲身也。君旣定矣，又何求？且吾尤子旗，其又爲諸？”",
                    "zhushu": "子旗，蔓成然也。以有德於平王，求欲無厭，平王殺之。在昭十四年。爲，于僞切。厭，於鹽切。"
                },
                {
                    "paragraph": "遂逃賞。王將嫁季芉，季芉辭曰：“所以爲女子，逺丈夫也。鍾建負我矣。”以妻鍾建，以爲樂尹。",
                    "zhushu": "司樂大夫。遠，于萬切。妻，七細切。"
                },
                {
                    "paragraph": "王之在隨也，子西爲王輿服以保路，國于脾洩。",
                    "zhushu": "脾洩，楚邑也。失王，恐國人潰散，故僞爲王車服，立國脾洩，以保安道路人。脾，婢支切。洩，息列切。"
                },
                {
                    "paragraph": "聞王所在，而後從王。王使由于城麇，",
                    "zhushu": "於麇築城。"
                },
                {
                    "paragraph": "復命，子西問髙厚焉，弗知。子西曰：“不能，如辭。",
                    "zhushu": "言自知不能，當辭勿行。"
                },
                {
                    "paragraph": "城不知髙厚小大，何知？”對曰：“固辭不能，子使余也。人各有能有不能。王遇盗於雲中，余受其戈，其所猶在。”袒而視之背，曰：“此余所能也。脾洩之事，余亦弗能也。”",
                    "zhushu": "傳言昭王所以復國，有賢臣也。袒，音但。"
                },
                {
                    "paragraph": "○晉士鞅圍鮮虞，報觀虎之役也。",
                    "zhushu": "三年，觧虞獲晉觀虎。",
                    "type": 2
                },
                {
                    "paragraph": "經六年，春，王正月，癸亥，鄭游速帥師㓕許，以許男斯歸。",
                    "zhushu": "游速，大叔子。"
                },
                {
                    "paragraph": "○二月，公侵鄭。○公至自侵鄭。",
                    "zhushu": "無傳。"
                },
                {
                    "paragraph": "○夏，季孫斯、仲孫何忌如晉。○",
                    "zhushu": ""
                },
                {
                    "paragraph": "秋，晉人執宋行人樂祁犂。",
                    "zhushu": "稱行人，言非其罪。犂，力𠔃切，又力之切。"
                },
                {
                    "paragraph": "○冬，城中城。",
                    "zhushu": "無傳。公爲晉侵鄭，故懼而城之。爲，于僞切。"
                },
                {
                    "paragraph": "○季孫斯、仲孫忌帥師圍鄆。",
                    "zhushu": "無傳。何忌不言何，闕文。鄆貳於齊，故圍之。鄆，音運。",
                    "type": 2
                },
                {
                    "paragraph": "傳六年，春，鄭滅許，囚楚敗也。○",
                    "zhushu": ""
                },
                {
                    "paragraph": "二月，公侵鄭，取厈，爲晉討鄭之伐胥靡也。",
                    "zhushu": "胥靡，周地也。周儋翩因鄭人以作亂，鄭爲之伐胥靡，故晉使魯討之。厈，鄭地。取厈不書，歸之晉。爲，于僞切。儋，丁甘切。翩，音篇。"
                },
                {
                    "paragraph": "往不假道於衛，及還，陽虎使季、孟自南門入，出自東門，",
                    "zhushu": "陽虎將逐三桓，欲使得罪於鄰國。"
                },
                {
                    "paragraph": "舎於豚澤。衛侯怒，使彌子瑕追之。",
                    "zhushu": "彌子瑕，衛嬖大夫。豚，杜孫切。嬖，必計切。"
                },
                {
                    "paragraph": "公叔文子老矣，",
                    "zhushu": "文子，公叔發。"
                },
                {
                    "paragraph": "輦而如公，曰：“尤人而效之，非禮也。昭公之難，君將以文之舒鼎、",
                    "zhushu": "衛文公之鼎。難，乃旦切。"
                },
                {
                    "paragraph": "成之昭兆、",
                    "zhushu": "寳龜，"
                },
                {
                    "paragraph": "定之鞶鑑，",
                    "zhushu": "鞶帶而以鏡爲飾也。今西方羌、胡猶然，古之遺服。鞶，又作盤，歩丹切，又蒲官切。鑑，古暫切。"
                },
                {
                    "paragraph": "苟可以納之，擇用一焉。公子與二三臣之子，諸侯苟憂之，將以爲之質。",
                    "zhushu": "爲質，求納魯昭公。質，音致。"
                },
                {
                    "paragraph": "此羣臣之所聞也。今將以小忿蒙舊德，",
                    "zhushu": "蒙，覆也。"
                },
                {
                    "paragraph": "無乃不可乎？大姒之子，",
                    "zhushu": "大姒，文王妃。大，音泰。姒，音似。"
                },
                {
                    "paragraph": "唯周公、康叔爲相睦也，而效小人以棄之，不亦誣乎？天將多陽虎之罪以斃之，君姑待之，若何？”乃止。",
                    "zhushu": "止不伐魯師。"
                },
                {
                    "paragraph": "○夏，季桓子如晉，獻鄭俘也。",
                    "zhushu": "獻此春取匡之俘。俘，芳夫切。"
                },
                {
                    "paragraph": "陽虎彊使孟懿子往報夫人之幣，",
                    "zhushu": "虎欲困辱三桓，并求媚於晉，故彊使正卿報晉夫人之聘。彊，其丈切。下同。"
                },
                {
                    "paragraph": "晉人兼享之。",
                    "zhushu": "賤魯，故不復兩設禮。明經所以不備書。復，扶又切。"
                },
                {
                    "paragraph": "孟孫立于房外，謂范獻子曰：“陽虎若不能居魯，而息肩於晉，所不以爲中軍司馬者，有如先君！”",
                    "zhushu": "稱先君以徴其言。若欲使晉，必厚待之。”"
                },
                {
                    "paragraph": "獻子曰：“寡君有官，將使其人，",
                    "zhushu": "擇得其人，"
                },
                {
                    "paragraph": "鞅何知焉？”獻子謂簡子曰：“魯人患陽虎矣。孟孫知其釁，以爲必適晉，故彊爲之請，以取入焉。”",
                    "zhushu": "欲令晉人聞虎當逃走，故彊設請託之辭，因此言以入晉，令晉素知之。釁，許靳切。爲，于僞切。令，力呈切。"
                },
                {
                    "paragraph": "○四月己丑，呉大子終纍敗楚舟師，",
                    "zhushu": "終纍，闔廬子，夫差兄。舟師，水戰。纍，力追切，又力軌切。夫，音扶。差，初佳切。"
                },
                {
                    "paragraph": "獲潘子臣、小惟子",
                    "zhushu": "二子，楚舟師之帥。惟，位悲切；本又作惟，亦如字。"
                },
                {
                    "paragraph": "及大夫七人。楚國大愓，懼亡。子期又以陵師敗于繁揚。",
                    "zhushu": "陵師，陸軍。惕，他歷切。"
                },
                {
                    "paragraph": "令尹子西喜曰：“乃今可爲矣。”",
                    "zhushu": "言知懼而後可治。"
                },
                {
                    "paragraph": "於是乎遷郢於鄀，而改紀其政，以定楚國。",
                    "zhushu": "傳言楚賴子西以安。鄀，音若。"
                },
                {
                    "paragraph": "○周儋翩率王子朝之徒，因鄭人將以作亂于周，",
                    "zhushu": "儋翩，子朝餘黨。"
                },
                {
                    "paragraph": "鄭於是乎伐馮、滑、胥靡、負黍、狐人、𦪳外。",
                    "zhushu": "鄭伐周六邑，在魯伐鄭取厈前，於此見者，爲戍周起也。陽起縣西南有負黍亭。見，賢遍切，下見濕同。爲，于僞切，下同。"
                },
                {
                    "paragraph": "六月，晉閻没戍周，且城胥靡。",
                    "zhushu": "爲下天王出居姑蕕起。"
                },
                {
                    "paragraph": "○秋八月，宋樂祁言於景公曰：“諸侯唯我事晉，今使不往，晉其憾矣。”樂祁告其宰陳寅。",
                    "zhushu": "以與公言告之。使，所之切。憾，戸暗切。"
                },
                {
                    "paragraph": "陳寅曰：“必使子往。”他日，公謂樂祁曰：“唯寡人說子之言，子必往。”陳寅曰：“子立後而行，吾室亦不亡，",
                    "zhushu": "寅知晉政多門，往必有難，故使樂祁立後而行。說，音恱。難，乃旦切。下同。"
                },
                {
                    "paragraph": "唯君亦以我爲知難而行也。”見溷而行。",
                    "zhushu": "溷，樂祁子也。見於君，立以爲後。溷，侯温切，又侯困切。"
                },
                {
                    "paragraph": "趙簡子逆，而飲之酒於緜上。獻楊楯六十於簡子。",
                    "zhushu": "楊，木名。楯，食允切，又音允。"
                },
                {
                    "paragraph": "陳寅曰：“昔吾王范氏，今子主趙氏，又有納焉，以楊楯賈禍，弗可爲也已。",
                    "zhushu": "知范氏必怨，將得禍。賈，音古。"
                },
                {
                    "paragraph": "然子死晉國，子孫必得志於宋。",
                    "zhushu": "以其爲國死。爲，于僞切，下同。"
                },
                {
                    "paragraph": "范獻子言於晉侯曰：“以君命越疆而使，未致使而私飲酒，不敬二君，不可不討也。”乃執樂祁。",
                    "zhushu": "獻子怒祁比趙氏。經所以稱“行人”。疆，居良切。使，所吏切。比，毗志切。"
                },
                {
                    "paragraph": "○陽虎又盟公及三桓於周社，盟國人于亳社，詛于五父之衢。",
                    "zhushu": "傳言三桓微，陪臣專政，爲八年陽虎作亂起。亳，歩各切。詛，側慮切。父，音甫。衢，其俱切。"
                },
                {
                    "paragraph": "○冬十二月，天王處于姑蕕，",
                    "zhushu": "姑蕕，周地。蕕，音由，又由舊切。"
                },
                {
                    "paragraph": "辟儋翩之亂也。",
                    "zhushu": "爲明年單、劉逆王起。單，音善。",
                    "type": 2
                },
                {
                    "paragraph": "經七年，春，王正月。○夏，四月。○",
                    "zhushu": ""
                },
                {
                    "paragraph": "秋，齊侯、鄭伯盟于鹹。",
                    "zhushu": "衛地。鹹，音咸。"
                },
                {
                    "paragraph": "○齊人執衛行人北宫結以侵衛。",
                    "zhushu": "稱“行人”，非使人之罪。使，所吏切。"
                },
                {
                    "paragraph": "○齊侯、衛侯盟于沙。",
                    "zhushu": "結叛晉也。陽平元城縣東南有沙亭。沙，如字，又星和切。"
                },
                {
                    "paragraph": "○大雩。",
                    "zhushu": "無傳，過也。"
                },
                {
                    "paragraph": "○齊國夏帥師伐我西鄙。",
                    "zhushu": "夏，國佐孫。"
                },
                {
                    "paragraph": "○九月，大雩。",
                    "zhushu": "無傳，過也。"
                },
                {
                    "paragraph": "○冬，十月。",
                    "zhushu": "",
                    "type": 2
                },
                {
                    "paragraph": "傳七年，春，二月，周儋翩入于儀栗以叛。",
                    "zhushu": "儀栗，周邑。"
                },
                {
                    "paragraph": "○齊人歸鄆、陽關，陽虎居之以爲政。",
                    "zhushu": "鄆、陽關，皆魯邑。中貳於齊，齊今歸之。不書，虎專之。中，丁仲切。"
                },
                {
                    "paragraph": "○夏，四月，單武公、",
                    "zhushu": "穆公子。"
                },
                {
                    "paragraph": "劉桓公",
                    "zhushu": "文公子。"
                },
                {
                    "paragraph": "敗尹氏于窮谷。",
                    "zhushu": "尹氏復黨儋翩，共爲亂也。復，扶又切。"
                },
                {
                    "paragraph": "○秋，齊侯、鄭伯盟于鹹，徴㑹于衛。",
                    "zhushu": "徴，召也。"
                },
                {
                    "paragraph": "衛侯欲叛晉，",
                    "zhushu": "屬齊、鄭也。"
                },
                {
                    "paragraph": "諸大夫不可。使北宫結如齊，而私於齊侯曰：“執結以侵我。”",
                    "zhushu": "欲以齊師懼諸大夫。"
                },
                {
                    "paragraph": "齊侯從之，乃盟于𤨏。",
                    "zhushu": "𤨏即沙也。爲明年渉沱捘衛侯手起。𤨏，素果切。佗，徒河切。捘，子對切。"
                },
                {
                    "paragraph": "○齊國夏伐我。",
                    "zhushu": "齊叛晉故。"
                },
                {
                    "paragraph": "陽虎御季桓子，公斂處父御孟懿子，",
                    "zhushu": "處父，孟氏家臣，成宰。公斂，陽斂，力檢切，又音廉，或音慮㸃切。"
                },
                {
                    "paragraph": "將宵軍齊師。齊師聞之，墮，伏而待之。",
                    "zhushu": "墮毀其軍以誘敵而設伏兵。墮，許規切。"
                },
                {
                    "paragraph": "處父曰：“虎不圖禍，而必死。”",
                    "zhushu": "而，女也。女，音汝。下同。"
                },
                {
                    "paragraph": "苫夷曰：“虎陷二子於難，",
                    "zhushu": "苫夷，季氏家臣。二子，季、孟。苫，始占切。難，乃旦切。"
                },
                {
                    "paragraph": "不待有司，余必殺女。”虎懼，乃還，不敗。",
                    "zhushu": "傳言陪臣彊，能自相制，季、孟不敢有心。"
                },
                {
                    "paragraph": "○冬，十一月，戊午，單子、劉子逆王于慶氏。",
                    "zhushu": "慶氏，守姑蕕大夫。"
                },
                {
                    "paragraph": "晉籍秦送王。己巳，王入于王城，",
                    "zhushu": "己巳，十二月五日。有日無月。"
                },
                {
                    "paragraph": "館于公族黨氏，",
                    "zhushu": "黨氏，周大夫。黨，音掌。"
                },
                {
                    "paragraph": "而後朝于莊宫。",
                    "zhushu": "莊王廟也。"
                }
            ]
        },
        {
            "name": "定公下第二十八",
            "paragraphs": [
                {
                    "paragraph": "定公下第二十八",
                    "zhushu": "",
                    "type": 1
                },
                {
                    "paragraph": "經八年，春，王正月，公侵齊。",
                    "zhushu": "報前年伐我西鄙。"
                },
                {
                    "paragraph": "○公至自侵齊。",
                    "zhushu": "無傳。"
                },
                {
                    "paragraph": "○二月，公侵齊。",
                    "zhushu": "未得志故。"
                },
                {
                    "paragraph": "○三月，公至自侵齊。",
                    "zhushu": "無傳。"
                },
                {
                    "paragraph": "○曹伯露卒。",
                    "zhushu": "無傳。四年盟臯鼬。鼬，由又切。"
                },
                {
                    "paragraph": "○夏，齊國夏帥師伐我西鄙。○公㑹晉師于瓦。",
                    "zhushu": "瓦，衛地。將來敕魯，公逆㑹之。東郡燕縣東北有瓦亭。夏，戸雅切。年末注同。瓦，顔寡切。燕，音煙。"
                },
                {
                    "paragraph": "○公至目瓦。",
                    "zhushu": "無傳。"
                },
                {
                    "paragraph": "○秋，七月，戊辰，陳侯柳卒。",
                    "zhushu": "無傳。四年盟臯鼬。柳，力乆切，本或作抑。"
                },
                {
                    "paragraph": "○晉士鞅帥師侵鄭，遂侵衛。",
                    "zhushu": "兩事，故曰遂。"
                },
                {
                    "paragraph": "○葬曹靖公。",
                    "zhushu": "無傳。"
                },
                {
                    "paragraph": "○九月，葬陳懷公。",
                    "zhushu": "無傳。三月而葬，速。"
                },
                {
                    "paragraph": "○季孫斯、仲孫何忌帥師侵衛。○",
                    "zhushu": ""
                },
                {
                    "paragraph": "冬，衛侯、鄭伯盟于曲濮。",
                    "zhushu": "無傳。結叛晉。曲濮，衛地。濮音卜。"
                },
                {
                    "paragraph": "○從祀先公。",
                    "zhushu": "從，順也。先公，閔公、僖公也。將正二公之位次，所順非一。親盡，故通言先公。"
                },
                {
                    "paragraph": "○盗竊寳玉、大弓。",
                    "zhushu": "盗，謂陽虎也。家臣賤，名氏不見，故曰盗。寳玉，夏后氏之璜。大弓，封父之繁弱。見，賢遍切。璜，音黃。父，音甫。",
                    "type": 2
                },
                {
                    "paragraph": "傳八年，春，王正月，公侵齊，門于陽州。",
                    "zhushu": "攻其門，"
                },
                {
                    "paragraph": "士皆坐列，",
                    "zhushu": "言無𨷵志。"
                },
                {
                    "paragraph": "曰：“顔髙之弓六鈞。”",
                    "zhushu": "顔髙，魯人。三十斤爲鈞，六鈞，百八十斤。古稱重，故以爲異彊。鈞，音均。稱，尺證切。彊，其丈切。"
                },
                {
                    "paragraph": "皆取而傳觀之。陽州人出，顔髙奪人弱弓，籍丘子鉏擊之，與一人俱斃。",
                    "zhushu": "子鉏，齊人。斃，仆也。傳，直專切。鉏，仕居切。與一人俱斃，婢丗切。顔高與一人俱爲子鉏所擊而仆。仆，音赴，又蒲北切。孫炎云：前覆曰仆。"
                },
                {
                    "paragraph": "偃，且射子鉏，中頰，殪。",
                    "zhushu": "子鉏死。且，如字。射，食亦切，下同。中，丁仲切。煩，古協切。殪，於計切，死也。言顔髙雖爲子鉏所擊，偃仆，且射子鉏中頰而死，言其善射也。一讀且音子餘切，云：偃，旦人姓名也。撿丗族譜無此人，一讀者非也。"
                },
                {
                    "paragraph": "顔息射人中眉，",
                    "zhushu": "顔息，魯人。"
                },
                {
                    "paragraph": "退曰：“我無勇，吾志其目也。”",
                    "zhushu": "以自矜。"
                },
                {
                    "paragraph": "師退，冉猛僞傷足而先。",
                    "zhushu": "猛，魯人，欲先歸。先，悉薦切。"
                },
                {
                    "paragraph": "其兄㑹乃呼曰：“猛也殿！”",
                    "zhushu": "㑹見師退而猛不在列，乃大呼，詐言猛有後爲殿。傳言魯無軍政。呼，火故切。殿，丁電切。注同。"
                },
                {
                    "paragraph": "○二月，己丑，單子伐榖城，劉子伐儀栗。",
                    "zhushu": "討儋翩之黨。榖城，在河南縣西。單，音善。儋，丁甘切。翩，音篇。"
                },
                {
                    "paragraph": "辛卯，單子伐簡城，劉子伐盂，以定王室。",
                    "zhushu": "傳終王室之亂。盂，音于。"
                },
                {
                    "paragraph": "○趙鞅",
                    "zhushu": "丁掌切。"
                },
                {
                    "paragraph": "言於晉侯曰：“諸侯唯宋事晉，好逆其使，猶懼不至。今又執之，是絶諸侯也。”將歸樂祁，士鞅曰：“三年止之，無故而歸之，宋必叛晉。”",
                    "zhushu": "執樂祁在六年。好，呼報切。使，所吏切。"
                },
                {
                    "paragraph": "獻子私謂子梁",
                    "zhushu": "獻子，范鞅。子梁，樂祁。"
                },
                {
                    "paragraph": "曰：“寡君懼不得事宋君，是以止子。子姑使溷代子。”",
                    "zhushu": "溷，樂祁子。溷，侯温切，又侯困切。"
                },
                {
                    "paragraph": "子梁以告陳寅。陳寅曰：“宋將叛晉，是棄溷也，不如待之。”",
                    "zhushu": "留待，勿以子自代。"
                },
                {
                    "paragraph": "樂祁歸，卒于大行。",
                    "zhushu": "大行，晉東南山。大，音泰。行，戸郎切，一音衡。"
                },
                {
                    "paragraph": "士鞅曰：“宋必叛，不如止其尸以求成焉。”乃止諸州。",
                    "zhushu": "州，晉地。爲明年宋公使樂大心如晉張本。"
                },
                {
                    "paragraph": "○公侵齊，攻廪丘之郛。",
                    "zhushu": "郛，郭也。廪，力甚切。郛，芳夫切。"
                },
                {
                    "paragraph": "主人焚衝，",
                    "zhushu": "衝，戰車。衝，昌容切。說文作“輕”，云：陷陣車也。"
                },
                {
                    "paragraph": "或濡馬褐以救之，",
                    "zhushu": "馬褐，馬衣。濡，人于切。褐，尸葛切。"
                },
                {
                    "paragraph": "遂毀之。",
                    "zhushu": "毀郛。"
                },
                {
                    "paragraph": "主人出，師奔。",
                    "zhushu": "攻郭人少，故遣後師走往助之。"
                },
                {
                    "paragraph": "陽虎僞不見冉猛者，曰：“猛在此，必敗。”",
                    "zhushu": "陽州之役，猛先歸，言若在此，必復敗。復，扶又切。"
                },
                {
                    "paragraph": "猛逐之，顧而無繼，僞顚。",
                    "zhushu": "逐廪丘人。"
                },
                {
                    "paragraph": "虎曰：“盡客氣也。”",
                    "zhushu": "言皆客氣，非勇。客，如字。"
                },
                {
                    "paragraph": "苫越生子，將待事而名之。",
                    "zhushu": "苫越，苫夷。苫，式占切。注同。"
                },
                {
                    "paragraph": "陽州之役獲焉，名之曰陽州。",
                    "zhushu": "欲自比僑如。僑，其驕切。"
                },
                {
                    "paragraph": "○夏，齊國夏、髙張伐我西鄙。",
                    "zhushu": "報上二侵。"
                },
                {
                    "paragraph": "晉士鞅、趙鞅、荀寅救我。",
                    "zhushu": "救不書，齊師已去，未入竟。竟，音境。"
                },
                {
                    "paragraph": "公㑹晉師于瓦。范獻子執羔，趙簡子、中行文子皆執鴈。魯於是始尚羔。",
                    "zhushu": "獻子，士鞅也。簡子，趙鞅也。中行文子，荀寅也。禮，卿執羔，大夫執鴈，魯則同之。今始知執羔之尊也。卿不書，禮不敵公，史略之。行，戸郎切。"
                },
                {
                    "paragraph": "○晉師將盟衛侯于鄟澤。",
                    "zhushu": "自瓦還，就衛地盟。剸，音專，又市轉切。本亦作“剸”，音同。"
                },
                {
                    "paragraph": "趙簡子曰：“羣臣誰敢盟衛君者？”",
                    "zhushu": "前年衛叛晉屬齊，簡子意欲摧辱之。"
                },
                {
                    "paragraph": "渉佗、成何曰：“我能盟之。”",
                    "zhushu": "二子，晉大夫。佗，徒何切。"
                },
                {
                    "paragraph": "衛人請執牛耳。",
                    "zhushu": "盟禮，尊者涖牛耳，主次盟者。衛侯與晉大夫盟，自以當涖牛耳，故請之。"
                },
                {
                    "paragraph": "成何曰：“衛，吾温、原也，焉得視諸侯？”",
                    "zhushu": "言衛小，可比晉縣，不得從諸侯禮。焉，於䖍切。"
                },
                {
                    "paragraph": "將歃，渉佗捘衛侯之手，及捥。",
                    "zhushu": "捘，擠也。血至捥。歃，所洽切。捘，子對切。捥，烏喚切。擠，子計切，又子禮切；說文云：排也。"
                },
                {
                    "paragraph": "衛侯怒。王孫賈趨進，",
                    "zhushu": "賈，衛大夫。"
                },
                {
                    "paragraph": "曰：“盟以信禮也，",
                    "zhushu": "信，猶明也。"
                },
                {
                    "paragraph": "有如衛君，其敢不唯禮是事，而受此盟也？”",
                    "zhushu": "言晉無禮，不欲受其盟。"
                },
                {
                    "paragraph": "衛侯欲叛晉，而患諸大夫。王孫賈使次于郊。大夫問故，",
                    "zhushu": "問不入故。"
                },
                {
                    "paragraph": "公以晉詬語之，",
                    "zhushu": "詬，恥也。詬，呼豆切。語，魚據切。"
                },
                {
                    "paragraph": "且曰：“寡人辱社稷，其改卜嗣，寡人從焉。”",
                    "zhushu": "使改卜他公子以嗣先君，我從大夫所立。"
                },
                {
                    "paragraph": "大夫曰：“是衛之禍，豈君之過也？”公曰：“又有患焉，謂寡人“必以而子與大夫之子爲質”。”",
                    "zhushu": "爲質於晉。質，音致，下同。"
                },
                {
                    "paragraph": "大夫曰：“苟有益也，公子則往，羣臣之子敢不皆負覊絏以從？”將行，王孫賈曰：“苟衛國有難，工商未甞不爲患，使皆行而後可。”",
                    "zhushu": "欲以激怒國人。絏，息列切。從，才用切。下注“從弟”、下“從者”同。難，乃旦切。激，古狄切。"
                },
                {
                    "paragraph": "公以告大夫，乃皆將行之。行有日，",
                    "zhushu": "有期日。"
                },
                {
                    "paragraph": "公朝國人，使賈問焉，曰：“若衛叛晉，晉五伐我，病何如矣？”皆曰：“五伐我，猶可以能戰。”賈曰：“然則如叛之，病而後質焉，何遟之有？”乃叛晉。晉人請改盟，弗許。○",
                    "zhushu": ""
                },
                {
                    "paragraph": "秋，晉士鞅㑹成桓公，侵鄭，圍蟲牢，報伊闕也。",
                    "zhushu": "桓公，周卿士。不書，監帥不親侵也。六年，鄭伐周闕外，晉爲周報之。監，古銜切。爲，于僞切。下同。"
                },
                {
                    "paragraph": "遂侵衛。",
                    "zhushu": "討叛。"
                },
                {
                    "paragraph": "○九月，師侵衛，晉故也。",
                    "zhushu": "魯爲晉討衛。"
                },
                {
                    "paragraph": "○季寤、",
                    "zhushu": "季桓子之弟。寤，五故切。"
                },
                {
                    "paragraph": "公鉏極、",
                    "zhushu": "公彌曾孫，桓子族子。"
                },
                {
                    "paragraph": "公山不狃",
                    "zhushu": "費宰。狃，女九切。"
                },
                {
                    "paragraph": "皆不得志於季氏，叔孫輒無寵於叔孫氏，",
                    "zhushu": "輒，叔孫氏之庶子。"
                },
                {
                    "paragraph": "叔仲志不得志於魯，",
                    "zhushu": "志，叔孫帶之孫。皆爲國人所薄，"
                },
                {
                    "paragraph": "故五人因陽虎。陽虎欲去三桓，以季寤更季氏，",
                    "zhushu": "代桓子。去，起吕切。更，音庚，舊古孟切。下同。"
                },
                {
                    "paragraph": "以叔孫輒更叔孫氏，",
                    "zhushu": "代武叔。"
                },
                {
                    "paragraph": "已更孟氏。",
                    "zhushu": "陽虎自代懿子。"
                },
                {
                    "paragraph": "冬十月，順祀先公而祈焉。",
                    "zhushu": "将作大事，欲以順祀取媚。"
                },
                {
                    "paragraph": "辛卯，禘于僖公。",
                    "zhushu": "辛卯，十月二日。不於大廟者，順祀之義，當退僖公，懼於僖神，故於僖廟行順祀。禘，大計切。"
                },
                {
                    "paragraph": "壬辰，將享季氏于蒲圃而殺之，戒都車曰：“癸巳至。”",
                    "zhushu": "都邑之兵車也。陽虎欲以壬辰夜殺季孫，明日癸巳，以都車攻二家。圃，布五切。"
                },
                {
                    "paragraph": "成宰公斂處父告孟孫曰：“季氏戒都車，何故？”孟孫曰：“吾弗聞。”處父曰：“然則亂也，必及於子，先備諸。”與孟孫以壬辰爲期。",
                    "zhushu": "處父期以兵救孟氏。壬辰，先癸巳一日。先，悉薦切。"
                },
                {
                    "paragraph": "陽虎前驅，林楚御桓子，虞人以鈹、盾夾之，陽越殿。",
                    "zhushu": "越，陽虎從弟。鈹，普皮切。盾，食允切，又音允。夾，古洽切。殿，丁見切。"
                },
                {
                    "paragraph": "將如蒲圃，桓子咋謂林楚",
                    "zhushu": "咋，暫也。咋，仕詐切。"
                },
                {
                    "paragraph": "曰：“而先皆季氏之良也，爾以是繼之。”",
                    "zhushu": "欲使林楚免己於難，以繼其先人之良。難，乃旦切。"
                },
                {
                    "paragraph": "對曰：“臣聞命後。",
                    "zhushu": "後，猶晚也。"
                },
                {
                    "paragraph": "陽虎爲政，魯國服焉，違之，徴死，死無益於主。”桓子曰：“何後之有？而能以我適孟氏乎？”對曰：“不敢愛死，懼不免主。”桓子曰：“往也。”",
                    "zhushu": "言必往。"
                },
                {
                    "paragraph": "孟氏選圉人之壯者三百人，以爲公期築室於門外。",
                    "zhushu": "實欲以備難，不欲使人知，故僞築室於門外，因得聚衆。公期，孟氏支子。圉，魚吕切。爲，于僞切。"
                },
                {
                    "paragraph": "林楚怒馬，及衢而騁。",
                    "zhushu": "騁，馳也。騁，勑領切。"
                },
                {
                    "paragraph": "陽越射之，不中。築者闔門。",
                    "zhushu": "季孫旣得入，乃閑門。射，食亦切，下同。中，丁仲切。闔，戸臘切。"
                },
                {
                    "paragraph": "有自門前射陽越，殺之。陽虎劫公與武叔，",
                    "zhushu": "武叔，叔孫不敢之子州仇也。劫，居業切。仇，音求。"
                },
                {
                    "paragraph": "以代孟氏。公斂處父、師成人自上東門入，",
                    "zhushu": "魯東城之北門。"
                },
                {
                    "paragraph": "與陽氏戰于南門之内，弗勝。又戰于𣗥下，",
                    "zhushu": "城内地名。"
                },
                {
                    "paragraph": "陽氏敗。陽虎說甲如公宫，取寳玉、大弓以出，舎于五父之衢，寢而爲食。其徒曰：“追其將至。”虎曰：“魯人聞余出，喜於徴死，何暇追余？”",
                    "zhushu": "徴，召也。陽虎召季氏於蒲圃，將殺之。今得脫，必喜，故言喜於召死。說，本又作稅，同他活切。脫，徒活切，或他活切。"
                },
                {
                    "paragraph": "從者曰：“嘻！速駕，公斂陽在。”",
                    "zhushu": "嘻，懼聲。嘻，許其切。"
                },
                {
                    "paragraph": "公斂陽請追之，孟孫弗許。",
                    "zhushu": "畏陽虎。"
                },
                {
                    "paragraph": "陽欲殺桓子，",
                    "zhushu": "欲因亂討季氏以彊孟氏。"
                },
                {
                    "paragraph": "孟孫懼而歸之。",
                    "zhushu": "不敢殺。"
                },
                {
                    "paragraph": "子言辨舎爵於季氏之廟而出。",
                    "zhushu": "子言，季寤。辨，猶周徧也。徧告廟飲酒，示無懼。言辨，上音遍，注徧同；下如字。"
                },
                {
                    "paragraph": "陽虎入于讙、陽關以叛。",
                    "zhushu": "叛不書，略家臣。讙，音歡。"
                },
                {
                    "paragraph": "○鄭駟歂嗣子大叔爲政。",
                    "zhushu": "歂，駟乞子子然也。爲明年殺鄧析張本。歂，市專切。析，星曆切。",
                    "type": 2
                },
                {
                    "paragraph": "經九年，春，王正月。○",
                    "zhushu": ""
                },
                {
                    "paragraph": "夏，四月，戊申，鄭伯蠆卒。",
                    "zhushu": "無傳。四年盟臯鼬。蠆，勑邁切。"
                },
                {
                    "paragraph": "○得寳玉、大弓。",
                    "zhushu": "弓、玉，國之分器，得之足以爲榮，失之足以爲辱，故重而書之。分，扶問切。"
                },
                {
                    "paragraph": "○六月，葬鄭獻公。",
                    "zhushu": "無傳。三月而葬，速。"
                },
                {
                    "paragraph": "○秋，齊侯、衛侯次于五氏。",
                    "zhushu": "五氏，晉地。不書伐者，諱伐盟主，以次告。"
                },
                {
                    "paragraph": "○秦伯卒。",
                    "zhushu": "無傳。不書名，未同盟。"
                },
                {
                    "paragraph": "○冬，葬秦哀公。",
                    "zhushu": "無傳。",
                    "type": 2
                },
                {
                    "paragraph": "傳九年，春，宋公使樂大心盟于晉，且逆樂祁之尸。辭，僞有疾。乃使向巢如晉盟，且逆子梁之尸。",
                    "zhushu": "巢，向戍曽孫。向，舒亮切。"
                },
                {
                    "paragraph": "子明謂桐門右師出，",
                    "zhushu": "子明，樂祁之子溷也。右師，樂大心，子明族父也。右師往到子明舎，子明逐使出門去。"
                },
                {
                    "paragraph": "曰：“吾猶衰絰，而子擊鍾，何也？”",
                    "zhushu": "忿其不逆父䘮，因責其無同族之恩。衰，七雷切。絰，田結切。"
                },
                {
                    "paragraph": "右師曰：“喪不在此故也。”旣而告人曰：“已衰絰而生子，余何故舎鍾？”",
                    "zhushu": "已，子明也。舎，音捨。"
                },
                {
                    "paragraph": "子明聞之，怒，言於公曰：“右師將不利戴氏。",
                    "zhushu": "樂氏，戴公族。"
                },
                {
                    "paragraph": "不肯適晉，將作亂也。不然，無疾。”乃逐桐門右師。",
                    "zhushu": "逐之在明年，終叔孫昭子之言。"
                },
                {
                    "paragraph": "○鄭駟歂殺鄧析，而用其竹刑。",
                    "zhushu": "鄧析，鄭大夫。欲改鄭所鑄舊制，不受君命，而私造刑法，書之於竹簡，故言“竹刑”。"
                },
                {
                    "paragraph": "君子謂：“子然於是不忠。苟有可以加於國家者，棄其邪可也。”",
                    "zhushu": "加，猶益也。棄，不責其邪惡也。邪，似嗟切。"
                },
                {
                    "paragraph": "靜女之三章，取彤管焉。",
                    "zhushu": "詩邶風也。言靜女三章之詩，雖說美女，義在彤管。彤管，赤管筆，女史記事規誨之所執。彤，徒冬切。邶，音佩。說，音恱。"
                },
                {
                    "paragraph": "竿旄“何以告之”，取其忠也。",
                    "zhushu": "詩鄘風也。錄竿旄詩者，取其中心願告人以善道也。言此二詩，皆以一善見采，而鄧析不以一善存身。鄘，音容。"
                },
                {
                    "paragraph": "故用其道，不棄其人。詩云：“蔽芾甘棠，勿翦勿伐，召伯所茇。”",
                    "zhushu": "詩召南也。召伯決訟於蔽芾小棠之下，詩人思之，不伐其樹。茇，草舎也。芾，方味切。召，音邵。茇，畔末切。"
                },
                {
                    "paragraph": "思其人，猶愛其樹，況用其道而不恤其人乎？子然無以勸能矣。”",
                    "zhushu": "傳言子然嗣大叔爲政，鄭所以衰弱。"
                },
                {
                    "paragraph": "○夏，陽虎歸寳玉、大弓。",
                    "zhushu": "無益近用，而祗爲名，故歸之。祗，音支。"
                },
                {
                    "paragraph": "書曰“得”，器用也。凡獲器用曰得，",
                    "zhushu": "器用者，謂物之成器，可爲人用者也。"
                },
                {
                    "paragraph": "得用焉曰獲。",
                    "zhushu": "謂用器物以有獲，若麟爲田獲，俘爲戰獲。麟，本又作麟，吕辛切。俘，芳夫切。"
                },
                {
                    "paragraph": "○六月，伐陽關。",
                    "zhushu": "討陽虎也。"
                },
                {
                    "paragraph": "陽虎使焚萊門。",
                    "zhushu": "陽關，邑門。"
                },
                {
                    "paragraph": "師驚，犯之而出，奔齊，請師以伐魯，曰：“三加，必取之。”",
                    "zhushu": "三加兵於魯。"
                },
                {
                    "paragraph": "齊侯將許之。鮑文子諫曰：“臣甞爲隷於施氏矣，",
                    "zhushu": "施氏，魯太夫。文子，鮑國也。成十七年，齊人召而立之，至今七十四歳，於是文子蓋九十餘矣。"
                },
                {
                    "paragraph": "魯未可取也。上下猶和，衆庶猶睦，能事大國，",
                    "zhushu": "大國，晉也。"
                },
                {
                    "paragraph": "而無天菑，若之何取之？陽虎欲勤齊師也，齊師罷，大臣必多死亡已，於是乎奮其詐謀。夫陽虎有寵於季氏，而將殺季孫，以不利魯國，而求容焉。",
                    "zhushu": "求，自客。菑，音災。罷，音皮。"
                },
                {
                    "paragraph": "親富不親仁，君焉用之？君富於季氏，而大於魯國，兹陽虎所欲傾覆也。魯免其疾，而君又收之，無乃害乎？”齊侯執陽虎，將東之。陽虎願東，",
                    "zhushu": "陽虎欲西奔晉，知齊必反已，故詐以東爲願。焉，於䖍切。傾，本又作頃，音傾。覆，芳服切。"
                },
                {
                    "paragraph": "乃囚諸西鄙。盡借邑人之車，鍥其軸，麻約而歸之。",
                    "zhushu": "鍥，刻也。欲絶追者。鍥，苦結切。軸，音逐。"
                },
                {
                    "paragraph": "載葱靈，寢於其中而逃。",
                    "zhushu": "䓤靈，輜車名。葱，初江切，或音忽。輜，側其切。說文云：衣車也。"
                },
                {
                    "paragraph": "追而得之，囚於齊。又以葱靈逃，奔宋，遂奔晉，適趙氏。仲尼曰：“趙氏其丗有亂乎！”",
                    "zhushu": "受亂人故。"
                },
                {
                    "paragraph": "秋，齊侯伐晉夷儀。",
                    "zhushu": "爲衛討也。爲，于僞切，下同。"
                },
                {
                    "paragraph": "敝無存之父將室之，辭，以與其弟，",
                    "zhushu": "無存，齊人也。室之，爲取婦。"
                },
                {
                    "paragraph": "曰：“此役也不死，反，必娶於髙、國。”",
                    "zhushu": "髙氏、國氏，齊貴族也。無存欲必有功，還取卿相之女。娶，士住切。相，息亮切。"
                },
                {
                    "paragraph": "先登，求自門出，死於霤下。",
                    "zhushu": "旣入城，夷儀人不服，故𨷵死於門屋霤下也。霤，力又切。"
                },
                {
                    "paragraph": "東郭書讓登，",
                    "zhushu": "登城非人所樂，故讓衆使後，而己先登。樂，如字，又五孝切。"
                },
                {
                    "paragraph": "犂彌從之，曰：“子讓而左，我讓而右，使登者絶而後下。”",
                    "zhushu": "恐書先下，故又譎以讓之。下，入城也。犂，力𠔃切。譎，古穴切。"
                },
                {
                    "paragraph": "書左，彌先下。",
                    "zhushu": "書從彌言左行，彌遂自先下，亦讓也。"
                },
                {
                    "paragraph": "書與王猛息，",
                    "zhushu": "戰訖，共，止息。"
                },
                {
                    "paragraph": "猛曰：“我先登。”書斂甲曰：“曩者之難，今又難焉。”",
                    "zhushu": "斂甲起，欲擊猛。曩，乃黨切。嚮也。難，乃旦切。"
                },
                {
                    "paragraph": "猛𥬇曰：“吾從子，如驂之靳。”",
                    "zhushu": "靳，車中馬也。猛不敢與書爭，言已從書，如驂馬之隨靳也。傳言齊師和，所以能克。驂，七南切。騑馬也。靳，居覲切。本或作如驂之有靳，非也。爭，爭𨷵之爭，又如字。"
                },
                {
                    "paragraph": "晉車千乗在中牟。",
                    "zhushu": "救夷儀也。今熒陽有中牟縣，迴逺，疑非也。乗，繩證切。"
                },
                {
                    "paragraph": "衛侯將如五氏，",
                    "zhushu": "齊侯在五氏，將往助之。"
                },
                {
                    "paragraph": "卜過之，龜焦。",
                    "zhushu": "衛至五氏，道過中牟，畏晉，故卜。龜焦，兆不成，不可以行事也。"
                },
                {
                    "paragraph": "衛侯曰：“可也。衛車當其半，寡人當其半，敵矣。”",
                    "zhushu": "衛侯怒晉甚，不復顧卜，欲以身當五百乗。復，扶又切。"
                },
                {
                    "paragraph": "乃過中牟。中牟人欲伐之。衛禇師圃亡在中牟，曰：“衛雖小，其君在焉，未可勝也。齊師克城而驕，其帥又賤，",
                    "zhushu": "城，謂夷儀也。帥，謂東郭書。禇，中呂切。帥，所𩔖切。注同。"
                },
                {
                    "paragraph": "遇，必敗之，不如從齊。”乃伐齊師，敗之。",
                    "zhushu": "獲齊車五百乗。事見哀十五年。見，賢遍切。"
                },
                {
                    "paragraph": "齊侯致禚、媚、杏於衛。",
                    "zhushu": "二邑皆齊西界，以荅謝衛意。禚，諸若切。媚，武兾切。杏，亡猛切。"
                },
                {
                    "paragraph": "齊侯賞犂彌，犂彌辭，曰：“有先登者，臣從之，晳幘而衣貍製。”",
                    "zhushu": "晳，白也。幘，齒上下相值。製，裘也。晳，星曆切。幘，音䇿，又音責。說文作“䶦”，音義同。衣，於旣切。貍，力之切。製，音制。"
                },
                {
                    "paragraph": "公使視東郭書，曰：“乃夫子也，吾貺子。”",
                    "zhushu": "貺，賜也。貺，音況。"
                },
                {
                    "paragraph": "公賞東郭書，辭，曰：“彼賔旅也。”",
                    "zhushu": "言彼與我若賔主相讓，旅俱進退。"
                },
                {
                    "paragraph": "乃賞犂彌。",
                    "zhushu": ""
                },
                {
                    "paragraph": "齊師之在夷儀也，齊侯謂夷儀人曰：“得敝無存者，以五家免。”",
                    "zhushu": "給其五家。令常不共役事。令，力呈切。共，音恭。"
                },
                {
                    "paragraph": "乃得其尸。公三襚之，",
                    "zhushu": "襚，衣也。比殯，三加禭，深禮厚之。禭，音遂。比，必利切。"
                },
                {
                    "paragraph": "與之犀軒與直蓋，",
                    "zhushu": "犀軒，卿車。直蓋，髙蓋。"
                },
                {
                    "paragraph": "而先歸之。坐引者，以師哭之，",
                    "zhushu": "停喪車以盡哀也。君方爲位而哭，故挽喪者不敢立。挽，音晚。"
                },
                {
                    "paragraph": "親推之三。",
                    "zhushu": "齊侯自推喪中輪三轉。推，如字，又他囬切。",
                    "type": 2
                },
                {
                    "paragraph": "經十年，春，王三月，及齊平。",
                    "zhushu": "平前八年再侵齊之怨。"
                },
                {
                    "paragraph": "○夏，公㑹齊侯于夾谷。",
                    "zhushu": "平故。夾，古洽切，又古協切。二傳作“頰”。谷，古木切。"
                },
                {
                    "paragraph": "○公至自夾谷。",
                    "zhushu": "無傳。"
                },
                {
                    "paragraph": "○晉趙鞅帥師圍衛。○",
                    "zhushu": ""
                },
                {
                    "paragraph": "齊人來歸鄆、讙、龜隂田。",
                    "zhushu": "三邑皆汶陽田也。泰山博縣北有龜山，隂田在其北也。㑹夾谷，孔子相，齊人服義而歸魯田。鄆，音運。讙，火官切。汶，音問。相，息亮切。"
                },
                {
                    "paragraph": "○叔孫州仇、仲孫何忌帥師圍郈。",
                    "zhushu": "郈，叔孫氏邑。郈，音后，字林下遘切。"
                },
                {
                    "paragraph": "○秋，叔孫州仇、仲孫何忌帥師圍郈。○宋樂大心出奔曹。",
                    "zhushu": "傳在前年春。書名，罪其稱疾，罪不適晉。"
                },
                {
                    "paragraph": "○宋公子地出奔陳。",
                    "zhushu": "貪弄馬以距君命。書名，罪之也。弄，魯貢切。"
                },
                {
                    "paragraph": "○冬，齊侯、衛侯、鄭游速㑹于安甫。",
                    "zhushu": "無傳。安甫也，闕。"
                },
                {
                    "paragraph": "○叔孫州仇如齊。○",
                    "zhushu": ""
                },
                {
                    "paragraph": "宋公之弟辰曁仲佗、石彄出奔陳。",
                    "zhushu": "曁，與也。宋公寵向魋，不聽辰請，辰忿而將大臣出奔。虚請自忿，稱弟，示首惡也。仲佗、石彄皆爲國卿，不能匡君靜難，而爲辰所牽帥出奔。稱名，亦罪之也。曁，其器切。佗，徒河切。彄，苦侯切。魋，大囬切。難，乃旦切。",
                    "type": 2
                },
                {
                    "paragraph": "傳十年，春，及齊平。○",
                    "zhushu": ""
                },
                {
                    "paragraph": "夏，公㑹齊侯于祝其，實夾谷。",
                    "zhushu": "夾谷，即祝其也。"
                },
                {
                    "paragraph": "孔丘相。",
                    "zhushu": "相㑹儀也。相，息亮切。注同。"
                },
                {
                    "paragraph": "犂彌言於齊侯曰：“孔丘知禮而無勇，若使萊人以兵劫魯侯，必得志焉。”",
                    "zhushu": "萊人，齊所滅萊夷也。犂，力𠔃切。劫，居業切。"
                },
                {
                    "paragraph": "齊侯從之。孔丘以公退，曰：“士兵之！",
                    "zhushu": "以兵擊萊人。"
                },
                {
                    "paragraph": "兩君合好，而裔夷之俘以兵亂之，",
                    "zhushu": "裔，逺也。好，呼報切，下“偪好”同。裔，以制切。俘，芳夫切，下同。"
                },
                {
                    "paragraph": "非齊君所以命諸侯也。裔不謀夏，夷不亂華，俘不干盟，兵不偪好，於神爲不祥，",
                    "zhushu": "盟將告神，犯之爲不善。夏，戸雅切。偪，彼力切。"
                },
                {
                    "paragraph": "於德爲愆義，於人爲失禮，君必不然。”齊侯聞之，遽辟之。",
                    "zhushu": "辟去萊兵也。愆，去連切。遽，其據切。辟，婢亦切，又音避。去，起吕切。"
                },
                {
                    "paragraph": "將盟，齊人加於載書曰：“齊師出竟，而不以甲車三百乗從我者，有如此盟。”",
                    "zhushu": "如此盟記之禍。竟，音境。乗，繩證切。詛，側據切。"
                },
                {
                    "paragraph": "孔丘使兹無還揖封，",
                    "zhushu": "無還，魯大夫。還，音旋。"
                },
                {
                    "paragraph": "曰：“而不反我汶陽之田，吾以共命者，亦如之。”",
                    "zhushu": "須齊歸汶陽田，乃當共齊命。於是孔子以公退，賤者終其事。要盟不㓗，故略不書。共，音恭。要，一遥切。"
                },
                {
                    "paragraph": "齊侯將享公，孔丘謂梁丘據曰：“齊、魯之故，吾子何不聞焉？",
                    "zhushu": "故，舊典。"
                },
                {
                    "paragraph": "事旣成矣，",
                    "zhushu": "㑹事成。"
                },
                {
                    "paragraph": "而又享之，是勤執事也。且犧象不出門，嘉樂不野合。",
                    "zhushu": "犧、象，酒器，犧尊、象尊也。嘉樂，鍾磬也。犧，許冝切，又息河切。"
                },
                {
                    "paragraph": "饗而旣具，是棄禮也。若其不具，用秕稗也。",
                    "zhushu": "秕，榖不成者。稗，草之似榖者。言享不具禮，穢薄若秕稗。秕，音鄙，字林音比，又必履切。稗，皮賣切。"
                },
                {
                    "paragraph": "用秕稗，君辱；棄禮，名惡。子盍圖之？夫享，所以昭德也。不昭，不如其已也。”乃不果享。",
                    "zhushu": "孔子知齊侯懷詐，故以禮距之。盍，户臘切。"
                },
                {
                    "paragraph": "齊人來歸鄆、讙、龜隂之田。",
                    "zhushu": "陽虎九年以此奔齊。經文倒者，次魯事。"
                },
                {
                    "paragraph": "○晉趙鞅圍衛，報夷儀也。",
                    "zhushu": "前年，齊爲衛伐晉夷儀，故伐衛以爲報。爲，于僞切。"
                },
                {
                    "paragraph": "初，衛侯伐邯鄲午於寒氏，",
                    "zhushu": "邯鄲，廣平縣也。午，晉邯鄲大夫。寒氏，即五氏也。前年衛人助齊伐五氏。邯，音寒。鄲，音丹。"
                },
                {
                    "paragraph": "城其西北而守之，宵𤏖。",
                    "zhushu": "午衆宵散，“城其西北而守之”，一本或作“城其西北隅”。𤏖，子潜切。"
                },
                {
                    "paragraph": "及晉圍衛，午以徒七十人門於衛西門，殺人於門中，曰：“請報寒氏之役。”",
                    "zhushu": "衛開門與午𨷵。"
                },
                {
                    "paragraph": "渉佗曰：“夫子則勇矣，然我往，必不敢啓門。”亦以徒七十人，且門焉，歩左右，皆至而立，如植。",
                    "zhushu": "至其門下，歩行門左右，然後立待，如立木不動以示整。佗，徒河切。植，市力切，一音值。"
                },
                {
                    "paragraph": "日中不啓門，乃退。反役，晉人討衛之叛故，曰：“由渉佗、成何。”",
                    "zhushu": "捘衛侯手故。"
                },
                {
                    "paragraph": "於是執渉佗以求成於衛。衛人不許，晉人遂殺渉佗。成何奔燕。君子曰：“此之謂棄禮，必不鈞。",
                    "zhushu": "言必見殺，不得與人等。"
                },
                {
                    "paragraph": "詩曰：“人而無禮，胡不遄死？”渉佗亦遄矣哉！”",
                    "zhushu": "詩鄘風。遄，速也。遄，市專切。"
                },
                {
                    "paragraph": "○初，叔孫成子欲立武叔，公若藐固諫，曰：“不可。”",
                    "zhushu": "藐，叔孫氏之族。藐，音邈，又亡小切。"
                },
                {
                    "paragraph": "成子立之而卒。公南使賊射之，不能殺。",
                    "zhushu": "公南，叔孫家臣，武叔之黨。射，食亦切。下同。"
                },
                {
                    "paragraph": "公南爲馬正，使公若爲郈宰。武叔旣定，使郈馬正侯犯殺公若，弗能。其圉人曰：",
                    "zhushu": "武叔之圉人。"
                },
                {
                    "paragraph": "“吾以劒過朝，公若必曰：“誰之劒也？”吾稱子以告，必觀之。吾僞固而授之末，則可殺也。”",
                    "zhushu": "僞爲固陋不知禮者，以劒鋒末授之。鋒，芳逢切。"
                },
                {
                    "paragraph": "使如之。公若曰：“爾欲呉王我乎？”",
                    "zhushu": "見劍向已，逆呵之，鱄諸殺具。王亦用劒刺之。向，許亮切。亦作嚮。呵，呼多切。刺，七亦切。"
                },
                {
                    "paragraph": "遂殺公若。侯犯以郈叛。",
                    "zhushu": "犯以不能副武叔之命，故叛。叛而以圍告廟，故書圍。"
                },
                {
                    "paragraph": "武叔、㦤子圍郈，弗克。",
                    "zhushu": ""
                },
                {
                    "paragraph": "秋，二子及齊師復圍郈，弗克。叔孫謂郈工師駟赤",
                    "zhushu": "工師，掌工匠之官。復，扶又切。"
                },
                {
                    "paragraph": "曰：“郈非唯叔孫氏之憂，社稷之患也。將若之何？”對曰：“臣之業，在揚水卒章之四言矣。”",
                    "zhushu": "揚水，詩唐風。卒章四言日：“我聞有命，在掦水卒章”，本或作“揚之水卒章”。"
                },
                {
                    "paragraph": "叔孫稽首。",
                    "zhushu": "謝其受已命。"
                },
                {
                    "paragraph": "駟赤謂侯犯曰：“居齊、魯之際而無事，必不可矣。",
                    "zhushu": "無所服事。"
                },
                {
                    "paragraph": "子盍求事於齊以臨民？不然，將叛。”侯犯從之。齊使至，駟赤與郈人爲之宣言於郈中",
                    "zhushu": "詐爲齊使言也。使，所吏切，注同。爲，于僞切，下注“爲齊”同。"
                },
                {
                    "paragraph": "曰：“侯犯將以郈易于齊，齊人將遷郈民。”",
                    "zhushu": "謂易其民人。"
                },
                {
                    "paragraph": "衆兇懼。",
                    "zhushu": "不欲遷。兇，音凶，一音凶勇切。"
                },
                {
                    "paragraph": "駟赤謂侯犯曰：“衆言異矣。",
                    "zhushu": "不與始同。"
                },
                {
                    "paragraph": "子不如易於齊。與其死也，猶是郈也，而得紓焉，何必此？",
                    "zhushu": "言以郈民易取齊人，與郈無異，勝於守郈爲叛人所殺。紓，音舒。"
                },
                {
                    "paragraph": "齊人欲以此偪魯，必倍與子地。",
                    "zhushu": "言非徒得民，又將得齊地。偪，彼力切。倍，歩罪切。"
                },
                {
                    "paragraph": "且盍多舎甲於子之門，以備不虞。”侯犯曰：“諾。”乃多舎甲焉。侯犯請易於齊，齊有司觀郈。將至，駟赤使周走呼曰：“齊師至矣！”郈人大駭，介侯犯之門甲，以圍侯犯。駟赤將射之，",
                    "zhushu": "僞爲侯犯射郈人。呼，火故切。介，音界。"
                },
                {
                    "paragraph": "侯犯止之，曰：“謀免我。”侯犯請行，許之。",
                    "zhushu": "郈人許之。"
                },
                {
                    "paragraph": "駟赤先如宿，",
                    "zhushu": "宿，東平無鹽縣，故宿國。"
                },
                {
                    "paragraph": "侯犯殿。毎出一門，郈人閉之。",
                    "zhushu": "閉其後門。殿，丁見切。"
                },
                {
                    "paragraph": "及郭門，止之曰：“子以叔孫氏之甲出，有司若誅之，",
                    "zhushu": "誅，責也。"
                },
                {
                    "paragraph": "羣臣懼死。”駟赤曰：“叔孫氏之甲有物，吾未敢以出。”",
                    "zhushu": "物，識也。赤還救侯犯也。識，申志切，又如字。"
                },
                {
                    "paragraph": "犯謂駟赤曰：“子止而與之數。”",
                    "zhushu": "數甲以相付。數，色主切。"
                },
                {
                    "paragraph": "駟赤止，而納魯人。侯犯奔齊。齊人乃致郈。",
                    "zhushu": "致其名簿也。爲下武如齊傳。簿，歩古切。"
                },
                {
                    "paragraph": "○宋公子地嬖蘧富獵，",
                    "zhushu": "地，宋景公弟辰之兄也。嬖，必計切。蘧，其居切。獵，力輒切。"
                },
                {
                    "paragraph": "十一分其室，而以其五與之。",
                    "zhushu": "與富獵也。"
                },
                {
                    "paragraph": "公子地有白馬四，公嬖向魋，魋欲之。",
                    "zhushu": "向魋，司馬桓魋也。"
                },
                {
                    "paragraph": "公取而朱其尾、鬛以與之。",
                    "zhushu": "與魋也。鬣，力輒切。爾雅舎人注云：馬𩯣也。𩯣，子工切。"
                },
                {
                    "paragraph": "地怒，使其徒抶魋而奪之。魋懼，將走，公閉門而泣之，目盡腫。母弟辰曰：“子分室以與獵也，而獨卑魋，亦有頗焉。子爲君禮，",
                    "zhushu": "禮，辟君也。抶，勑乙切。腫，章勇切。頗，普多切。"
                },
                {
                    "paragraph": "不過出竟，君必止子。”公子地岀奔陳，公弗止。辰爲之請，弗聽。辰曰：“是我迋吾兄也。",
                    "zhushu": "迋，欺也。竟，音境。爲，于僞切。注“猶爲”同。迋，求往切，又古況切。"
                },
                {
                    "paragraph": "吾以國人出，君誰與處？”冬，母弟辰曁仲佗、石彄出奔陳。",
                    "zhushu": "佗，仲幾子。彄，禇師叚子。皆宋卿。衆之所望，故言國人。禇，張吕切。"
                },
                {
                    "paragraph": "○武叔聘于齊。",
                    "zhushu": "謝致郈也。經書辰奔在聘後者，從告。"
                },
                {
                    "paragraph": "齊侯享之，曰：“子叔孫！若使郈在君之他竟，寡人何知焉？”屬與敝邑際，故敢助君憂之。”",
                    "zhushu": "以致郈德叔孫。屬，音燭。"
                },
                {
                    "paragraph": "對曰：“非寡君之望也。所以事君，封疆社稷是以，",
                    "zhushu": "以，猶爲也。疆，居良切。"
                },
                {
                    "paragraph": "敢以家隷勤君之執事？夫不令之臣，天下之所惡也，君豈以爲寡君賜？”",
                    "zhushu": "言義在討惡，非所以賜寡君。惡烏切。十一年傳、注皆同，又如字。",
                    "type": 2
                },
                {
                    "paragraph": "經十有一年，春，",
                    "zhushu": ""
                },
                {
                    "paragraph": "宋公之弟辰及仲佗、石彄、公子地自陳入于蕭以叛。",
                    "zhushu": "蕭，宋邑。稱地，例在前年。"
                },
                {
                    "paragraph": "○夏，四月。",
                    "zhushu": ""
                },
                {
                    "paragraph": "秋，宋樂大心自曹入于蕭。",
                    "zhushu": "入蕭從叛人，叛可知，故不書叛。"
                },
                {
                    "paragraph": "○冬，及鄭平。",
                    "zhushu": "平六年侵鄭取匡之怨。"
                },
                {
                    "paragraph": "○叔還如鄭涖盟。",
                    "zhushu": "還，叔□曽孫。還，音旋。還，叔詣曽孫。案丗族譜，叔還是叔弓曽孫，此云叔詣，誤也。",
                    "type": 2
                },
                {
                    "paragraph": "傳十一年，春，宋公母弟辰曁仲佗、石彄、公子地入于蕭以叛。秋，樂大心從之，大爲宋患，寵向魋故也。",
                    "zhushu": "惡宋公寵不義，以致國患。"
                },
                {
                    "paragraph": "○冬，及鄭平，始叛晉也。",
                    "zhushu": "魯自僖公以來，丗服於晉，至今而叛，故曰始。",
                    "type": 2
                },
                {
                    "paragraph": "經十有二年，春，薛伯定卒。",
                    "zhushu": "無傳。四年盟臯鼬。"
                },
                {
                    "paragraph": "○夏，葬薛襄公。",
                    "zhushu": "無傳。"
                },
                {
                    "paragraph": "○叔孫州仇帥師墮郈。",
                    "zhushu": "墮，毀也。患其險固，故毀壊其城。墮，許規切，下傳同。壞，音怪，又戸怪切。"
                },
                {
                    "paragraph": "○衛公孟彄帥師伐曹。",
                    "zhushu": "彄，孟縶子。彄，苦侯切。㙯，陟立切。"
                },
                {
                    "paragraph": "○季孫斯、仲孫何忌帥師墮費。",
                    "zhushu": "費，音秘。"
                },
                {
                    "paragraph": "○秋，大雩。",
                    "zhushu": "無傳。書過。雩，音于。"
                },
                {
                    "paragraph": "○冬，十月，癸亥，公㑹齊侯，盟于黃。",
                    "zhushu": "無傳。結叛晉。"
                },
                {
                    "paragraph": "○十有一月，丙寅，朔，日有食之。",
                    "zhushu": "無傳。"
                },
                {
                    "paragraph": "○公至自黃。",
                    "zhushu": "無傳。"
                },
                {
                    "paragraph": "○十有二月，公圍成。○公至自圍成。",
                    "zhushu": "無傳。國内而書至者，成彊若列國，興動大衆，故出入皆告廟。",
                    "type": 2
                },
                {
                    "paragraph": "傳十二年，夏，衛公孟彄伐曹，克郊。",
                    "zhushu": "郊，曹邑。"
                },
                {
                    "paragraph": "還，滑羅殿。",
                    "zhushu": "羅，衛大夫。滑，于八切。殿，丁見切。下同。"
                },
                {
                    "paragraph": "未出，不退於列。",
                    "zhushu": "未出曹竟，羅不退在行列之後。竟，音境。行，戸郎切。"
                },
                {
                    "paragraph": "其御曰：“殿而在列，其爲無勇乎？”羅曰：“與其素厲，寧爲無勇。”",
                    "zhushu": "素，空也。厲，猛也。言伐小國，當如畏者，以誘致之。"
                },
                {
                    "paragraph": "○仲由爲季氏宰，",
                    "zhushu": "仲由，子路。"
                },
                {
                    "paragraph": "將墮三都。",
                    "zhushu": "三都，費、郈、成也。彊盛將爲國害，故仲由欲毀之。"
                },
                {
                    "paragraph": "於是叔孫氏墮郈。季氏將墮費，公山不狃、叔孫輒帥費人以襲魯。",
                    "zhushu": "不狃，費宰也。輒不得志於叔孫氏。"
                },
                {
                    "paragraph": "公與三子入于季氏之宫，登武子之臺。費人攻之，弗克。入及公側。",
                    "zhushu": "至臺下，"
                },
                {
                    "paragraph": "仲尼命申句須、樂頎下伐之，",
                    "zhushu": "二子，魯大夫。仲尼時爲司寇。句，音劬。頎，音祈。"
                },
                {
                    "paragraph": "費人北。國人追之，敗諸姑蔑。二子奔齊，",
                    "zhushu": "二子，不狃、叔孫輒。"
                },
                {
                    "paragraph": "遂墮費。",
                    "zhushu": ""
                },
                {
                    "paragraph": "將墮成，公斂處父謂孟孫：“墮成，齊人必至于北門。",
                    "zhushu": "成在魯北竟故。"
                },
                {
                    "paragraph": "且成，孟氏之保障也，無成，是無孟氏也。子僞不知，",
                    "zhushu": "佯不知，障，之尚切，又音章。“子僞不知”，並如字。一本“僞”作“爲”。“佯”，本亦作“陽”，音同。"
                },
                {
                    "paragraph": "我將不墮。”",
                    "zhushu": ""
                },
                {
                    "paragraph": "冬，十二月，公圍成，弗克。",
                    "zhushu": "",
                    "type": 2
                },
                {
                    "paragraph": "經十有三年，春，齊侯、衛侯次于垂葭。",
                    "zhushu": "二君將使師伐晉，次垂葭以爲之援。葭，音加。"
                },
                {
                    "paragraph": "○夏，築蛇淵囿。",
                    "zhushu": "無傳。書不時也。囿，音又。"
                },
                {
                    "paragraph": "○大蒐于比蒲。",
                    "zhushu": "無傳。夏蒐，非時。蒐，所求切。比，音毗。"
                },
                {
                    "paragraph": "○衛公孟彄帥師伐曹。",
                    "zhushu": "無傳。"
                },
                {
                    "paragraph": "○秋，晉趙鞅入于晉陽以叛。",
                    "zhushu": "書叛，惡可知。"
                },
                {
                    "paragraph": "○冬，晉荀寅、士吉射入于朝歌以叛。",
                    "zhushu": "吉射，士鞅子。射，食亦切，又食夜切。朝，如字。"
                },
                {
                    "paragraph": "○晉趙鞅歸于晉。",
                    "zhushu": "韓、魏請而復之，故曰歸。言韓、魏之彊猶列國。"
                },
                {
                    "paragraph": "○薛弑其君比。",
                    "zhushu": "無傳。稱君，君無道。",
                    "type": 2
                },
                {
                    "paragraph": "傳十三年，春，齊侯、衛侯次于垂葭，實郥氏。",
                    "zhushu": "垂葭，改名郥氏。髙平鉅野縣西南有郥亭。郥，古閴切。"
                },
                {
                    "paragraph": "使師伐晉。將濟河，諸大夫皆曰：“不可。”邴意兹曰：“可。",
                    "zhushu": "意兹，齊大夫。邴，彼命切，又音丙。"
                },
                {
                    "paragraph": "銳師伐河内，",
                    "zhushu": "今河内汲郡。",
                    "type": 2
                },
                {
                    "paragraph": "傳必數日而後及絳。",
                    "zhushu": "傳告晉。傳，張戀切，又直專切。數，所主切。"
                },
                {
                    "paragraph": "絳不三月，不能出河，則我旣濟水矣。”乃伐河内。",
                    "zhushu": ""
                },
                {
                    "paragraph": "齊侯皆斂諸大夫之軒，唯邴意兹乗軒。",
                    "zhushu": "以其言當。當，丁浪切。"
                },
                {
                    "paragraph": "齊侯欲與衛侯乗，",
                    "zhushu": "共載，乗，繩證切。下同。"
                },
                {
                    "paragraph": "與之宴，而駕乗廣，載甲焉。使告曰：“晉師至矣。”齊侯曰：“比君之駕也，寡人請攝。”",
                    "zhushu": "以己車攝代衛車。廣，古曠切。比，必利切。"
                },
                {
                    "paragraph": "乃介而與之乗，驅之。或告曰：“無晉師。”乃止。",
                    "zhushu": "傳言齊侯輕，所以不能成。介，音界。輕，遣政切。"
                },
                {
                    "paragraph": "○晉趙鞅謂邯鄲午曰：“歸我衛貢五百家，吾舎諸晉陽。”午許諾。",
                    "zhushu": "十年，趙鞅圍衛，衛人懼，貢五百家。鞅置之邯鄲，今欲徙著晉陽。晉陽，趙鞅邑。著，丁略切。"
                },
                {
                    "paragraph": "歸告其父兄，父兄皆曰：“不可。衛是以爲邯鄲，",
                    "zhushu": "言衛以五百家在邯鄲，常爲是故與邯鄲親。爲，于僞切，又如字。"
                },
                {
                    "paragraph": "而寘諸晉陽，絶衛之道也。不如侵齊而謀之。”",
                    "zhushu": "侵齊則齊當來報，欲因懼齊而徒，則衛與邯鄲好不絶。寘，之䜴切。好，呼報切。"
                },
                {
                    "paragraph": "乃如之，而歸之于晉陽。",
                    "zhushu": "欲如是謀而後歸衛貢。"
                },
                {
                    "paragraph": "趙孟怒，召午，而囚諸晉陽。",
                    "zhushu": "趙鞅不察其謀，謂午不用命，故囚之。"
                },
                {
                    "paragraph": "使其從者說劒而入，渉賔不可。",
                    "zhushu": "渉賔，午家臣。不肯說劒入，欲謀叛。從，才用切。說，他活切。"
                },
                {
                    "paragraph": "乃使告邯鄲人曰：“吾私有討於午也，二三子唯所欲立。”",
                    "zhushu": "十。趙鞅同族，別封邯鄲，故使邯鄲人更立午宗親。"
                },
                {
                    "paragraph": "遂殺午。趙稷、渉賔以邯鄲叛。",
                    "zhushu": "稷，趙午子。"
                },
                {
                    "paragraph": "夏六月，上軍司馬籍秦圍邯鄲。午，荀寅之甥也；荀寅，范吉射之姻也，",
                    "zhushu": "壻父曰姻。荀寅子娶吉射女。"
                },
                {
                    "paragraph": "而相與睦，故不與圍邯鄲，將作亂。",
                    "zhushu": "作亂，攻趙鞅。與，音預，又如字。"
                },
                {
                    "paragraph": "董安于聞之，",
                    "zhushu": "安于，趙氏臣。"
                },
                {
                    "paragraph": "告趙孟曰：“先備諸？”趙孟曰：“晉國有命，始禍者死，爲後可也。”安于曰：“與其害於民，寧我獨死。",
                    "zhushu": "懼見攻必傷害民。"
                },
                {
                    "paragraph": "請以我說。”趙孟不可。",
                    "zhushu": "晉國若計，可殺我以自解說。"
                },
                {
                    "paragraph": "秋七月，范氏、中行氏伐趙氏之宫，趙鞅奔晉陽，晉人圍之。",
                    "zhushu": ""
                },
                {
                    "paragraph": "范臯夷無寵於范吉射，而欲爲亂於范氏。",
                    "zhushu": "臯夷，范氏側室子。行，戸郎切。"
                },
                {
                    "paragraph": "梁嬰父嬖於知文子，",
                    "zhushu": "文子，荀躒。知，音智。"
                },
                {
                    "paragraph": "文子欲以爲卿。韓簡子與中行文子相惡，",
                    "zhushu": "簡子，韓起孫不信也。中行文子，荀寅也。惡，如字，又烏路切。下同。"
                },
                {
                    "paragraph": "魏襄子亦與范昭子相惡。",
                    "zhushu": "襄子，魏舒孫曼多也。昭子，士吉射。曼，音萬。"
                },
                {
                    "paragraph": "故五子謀，",
                    "zhushu": "五子，范臯夷、梁嬰父、知文子、韓簡子、魏襄子。"
                },
                {
                    "paragraph": "將逐荀寅，而以梁嬰父伐之；逐范吉射而以范臯夷代之。荀躒言於晉侯曰：“君命大臣，始禍者死，載書在河。",
                    "zhushu": "爲盟書，沈之河。躒，力狄切。沈，如字，又音鴆。"
                },
                {
                    "paragraph": "今三臣始禍，而獨逐鞅，刑已不鈞矣。請皆逐之。”冬十一月，荀躒、韓不信、魏曼多奉公以伐范氏、中行氏，弗克。",
                    "zhushu": ""
                },
                {
                    "paragraph": "二子將伐公，齊髙彊曰：“三折肱知爲良醫。",
                    "zhushu": "高彊，齊子尾之子，昭十年奔魯，遂適晉。三，如字，又息暫切。折，之設切。肱，古𢎞切。"
                },
                {
                    "paragraph": "唯伐君爲不可，民弗與也。我以伐君在此矣。三家未睦，",
                    "zhushu": "三家，知、韓、魏。"
                },
                {
                    "paragraph": "可盡克也。克之，君將誰與？若先伐君，是使睦也。”弗聽，遂伐公。國人助公，二子敗，從而伐之。丁未，荀寅、士吉射奔朝歌。",
                    "zhushu": ""
                },
                {
                    "paragraph": "韓、魏以趙氏爲請。",
                    "zhushu": "經所以書趙鞅歸。"
                },
                {
                    "paragraph": "十二月辛未，趙鞅入于絳，盟于公宫。",
                    "zhushu": "傳録晉衰亂。"
                },
                {
                    "paragraph": "○初，衛公叔文子朝，而請享靈公。",
                    "zhushu": "欲令公臨其家。令，力呈切。"
                },
                {
                    "paragraph": "退，見史鰌而告之。",
                    "zhushu": "史鰌，史魚。鰌，音秋。"
                },
                {
                    "paragraph": "史鰌曰：“子必禍矣。子富而君貪，罪其及子乎！”文子曰：“然。吾不先告子，是吾罪也。君旣許我矣，其若之何？”史鰌曰：“無害。子臣，可以免。",
                    "zhushu": "言能執臣禮。"
                },
                {
                    "paragraph": "富而能臣，必免於難。上下同之。",
                    "zhushu": "言尊卑皆然。難，乃旦切。"
                },
                {
                    "paragraph": "戍也驕，其亡乎！",
                    "zhushu": "戍，文子之子。"
                },
                {
                    "paragraph": "富而不驕者鮮，吾唯子之見。驕而不亡者，未之有也。戍必與焉。”",
                    "zhushu": "與禍難。鮮，息淺切。與，音預。"
                },
                {
                    "paragraph": "及文子卒，衛侯始惡於公叔戍，以其富也。公叔戍又將去夫人之黨，",
                    "zhushu": "靈公夫人，南子。黨，宋朝之徒。惡，烏路切。去，起吕切。朝，如字。"
                },
                {
                    "paragraph": "夫人愬之曰：“戍將爲亂。”",
                    "zhushu": "爲明年戊來奔傳。愬，音素。",
                    "type": 2
                },
                {
                    "paragraph": "經十有四年春，衛公叔戍來奔。○衛趙陽出奔宋。",
                    "zhushu": "陽，趙黶孫。書名者，親富不親仁。黶，於减切。"
                },
                {
                    "paragraph": "○二月辛巳，楚公子結、陳公孫佗人帥師滅頓，以頓子牂歸。○夏，衛北宫結來奔。",
                    "zhushu": "亦黨公叔戊，皆惡之。佗，吐何切，又徒河切。牂，子郎切。惡，烏路切。"
                },
                {
                    "paragraph": "○五月，於越敗呉于檇李。",
                    "zhushu": "於越，越國也。使罪人詳呉亂陳，故從未陳之例書敗也。檇李，呉郡嘉興縣南醉李城。檇，音醉，依說文從木。陳，直覲切。"
                },
                {
                    "paragraph": "○呉子光卒。",
                    "zhushu": "未同盟而赴以名。"
                },
                {
                    "paragraph": "○公㑹齊侯、衛侯于牽。",
                    "zhushu": "魏郡黎陽縣東北有牽城。黎，力𠔃切。"
                },
                {
                    "paragraph": "○公至自㑹。",
                    "zhushu": "無傳。"
                },
                {
                    "paragraph": "○秋，齊侯、宋公㑹于洮。",
                    "zhushu": "洗，曹地。洮，吐刀切。"
                },
                {
                    "paragraph": "○天王使石尚來歸脤。",
                    "zhushu": "無傳。石尚，天子之士。石，氏；尚，名。脤，祭社之肉，盛以脤器，以賜同姓諸侯，親兄弟之國，與之共福。脤，市軫切。盛，音成。"
                },
                {
                    "paragraph": "○衛丗子蒯聵出奔宋。",
                    "zhushu": "蒯，苦怪切。聵，五怪切。"
                },
                {
                    "paragraph": "○衛公孟彄出奔鄭。",
                    "zhushu": "彄書名，與蒯聵黨，罪之。"
                },
                {
                    "paragraph": "○宋公之弟辰自蕭來奔。",
                    "zhushu": "無傳。稱宋公之弟，例在十年。"
                },
                {
                    "paragraph": "○大蒐于比蒲。",
                    "zhushu": "比，音毗。"
                },
                {
                    "paragraph": "○邾子來㑹公。",
                    "zhushu": "無傳。㑹公于比蒲，來而不用朝禮，故曰㑹。"
                },
                {
                    "paragraph": "○城莒父及霄。",
                    "zhushu": "無傳。公叛晉，助范氏，故懼而城二邑也。此年無冬，史闕文。父，音甫切。",
                    "type": 2
                },
                {
                    "paragraph": "傳十四年，春，衛侯逐公叔戍與其黨，故趙陽奔宋，戍來奔。",
                    "zhushu": "終史魚之言。"
                },
                {
                    "paragraph": "○梁嬰父惡董安于，謂知文子曰：“不殺安于，使終爲政於趙氏，趙氏必得晉國。盍以其先發難也，討於趙氏？”文子使告於趙孟曰：“范、中行氏雖信爲亂，安于則發之，是安于與謀亂也。晉國有命，始禍者死。二子旣伏其罪矣，敢以告。”",
                    "zhushu": "告使討安于。盍，戸臘切。難，乃且切。與，音預。"
                },
                {
                    "paragraph": "趙孟患之。安于曰：“我死而晉國寧，趙氏定，將焉用生？人誰不死，吾死莫矣。”乃縊而死。趙孟尸諸市，而告於知氏曰：“主命戮罪人，安于旣伏其罪矣，敢以告。”知伯從趙孟盟，",
                    "zhushu": "知伯，荀躒。焉，於䖍切。莫，音暮。縊，一四切。"
                },
                {
                    "paragraph": "而後趙氏定，祀安于於廟。",
                    "zhushu": "趙氏廟。"
                },
                {
                    "paragraph": "○頓子牂欲事晉，背楚而絶陳好。二月，楚滅頓。",
                    "zhushu": "傳言小不事大，所以亡。背，音佩。好，呼報切。"
                },
                {
                    "paragraph": "○夏，衛北宫結來奔，公叔戍之故也。○",
                    "zhushu": ""
                },
                {
                    "paragraph": "呉伐越，",
                    "zhushu": "報五年越入呉。"
                },
                {
                    "paragraph": "越子勾踐禦之，陳于擕李。",
                    "zhushu": "勾踐，越王允常子。勾，古侯切。陳，直覲切。"
                },
                {
                    "paragraph": "勾踐患呉之整也，使死士再禽焉，不動。",
                    "zhushu": "使敢死之士往，輒爲呉所禽，欲使呉師亂取之，而呉不動。"
                },
                {
                    "paragraph": "使罪人三行，屬劒於頸，",
                    "zhushu": "以劒注頸。行，戸郎切，下同。屬，之欲切，下同，又之住切。"
                },
                {
                    "paragraph": "而辭曰：“二君有治，",
                    "zhushu": "治軍旅。"
                },
                {
                    "paragraph": "臣奸旗鼔。",
                    "zhushu": "犯軍令，"
                },
                {
                    "paragraph": "不敏於君之行前，不敢逃刑，敢歸死。”遂自到也。師屬之目，越子因而伐之，大敗之。靈姑浮以戈擊闔廬，",
                    "zhushu": "姑浮，越大夫。到，古頂切。本又作刎。闔，戸臘切。"
                },
                {
                    "paragraph": "闔廬傷將指，取其一屨。",
                    "zhushu": "其足大指見斬，遂失屨，姑浮取之。將，子匠切。屨，九具切。"
                },
                {
                    "paragraph": "還，卒於陘，去檇李七里。",
                    "zhushu": "釋經所以不書滅。陘，音刑。"
                },
                {
                    "paragraph": "夫差使人立於庭，",
                    "zhushu": "夫差，闔廬嗣子。夫，音扶。庭，音廷。"
                },
                {
                    "paragraph": "苛出入，必謂己曰：“夫差，而忘越王之殺而父乎？”則對曰：“唯。不敢忘。”三年，乃報越。",
                    "zhushu": "後三年，哀元年。唯，惟鬼切，舊以水切。"
                },
                {
                    "paragraph": "○晉人圍朝歌。公㑹齊侯、衛侯于脾、上梁之間，",
                    "zhushu": "脾、梁間，即牽脾，婢支切。"
                },
                {
                    "paragraph": "謀救范、中行氏。",
                    "zhushu": "齊、魯叛晉，故助范、中行也。"
                },
                {
                    "paragraph": "析成鮒、小王桃甲率狄師以襲晉，",
                    "zhushu": "二子，晉大夫，范、中行氏之黨。析，星歷切。魝，音附。桃，如字，本又作姚。"
                },
                {
                    "paragraph": "戰于絳中，不克而還。士鮒奔周，小王桃甲入于朝歌。",
                    "zhushu": ""
                },
                {
                    "paragraph": "秋，齊侯、宋公㑹于洮，范氏故也。",
                    "zhushu": "謀救范氏。"
                },
                {
                    "paragraph": "○衛侯爲夫人南子召宋朝。",
                    "zhushu": "甫子，宋女也。朝，宋公子，舊通于南子，在宋呼之。爲，于僞切。"
                },
                {
                    "paragraph": "㑹于洮，大子蒯聵獻盂于齊，過宋野。",
                    "zhushu": "蒯聵，衛靈公大子。盂，邑名也。就㑹獻之，故自衛行而過宋野。盂，音于。"
                },
                {
                    "paragraph": "野人歌之曰：“旣定爾婁豬，盍歸吾艾豭？”",
                    "zhushu": "婁豬，求子豬，以喻南子。艾豭，喻宋朝。艾，老也。婁，力侯切；字林作，力付切。豬，張魚切。盍，戸臘切。艾，五蓋切，注同。字林作，音艾，三毛聚居者。豭，音加，牡豕也。"
                },
                {
                    "paragraph": "大子羞之，謂戲陽速曰：“從我而朝少君，",
                    "zhushu": "速，大子家臣。戲，許冝切。少，詩照切；本亦作小。"
                },
                {
                    "paragraph": "少君見我，我顧，乃殺之。”速曰：“諾。”乃朝夫人。夫人見大子，大子三顧，速不進。夫人見其色，啼而走，",
                    "zhushu": "見大子色變，知其欲殺己，"
                },
                {
                    "paragraph": "曰：“蒯聵將殺余。”公執其手以登臺。大子奔宋。盡逐其黨，故公孟彄出奔鄭，自鄭奔齊。",
                    "zhushu": ""
                },
                {
                    "paragraph": "大子告人曰：“戲陽速禍余。”戲陽速告人曰：“大子則禍余。大子無道，使余殺其母。余不許，將戕於余。",
                    "zhushu": "戕，殘殺也。戕，在良切。"
                },
                {
                    "paragraph": "若殺夫人，將以余說。余是故許而弗爲，以紓余死。諺曰：“民保於信。”吾以信義也。”",
                    "zhushu": "使義可信，不必信言。紓，音舒。諺，音彦。"
                },
                {
                    "paragraph": "○冬，十二月，晉人敗范、中行氏之師於潞，獲籍秦、髙彊。",
                    "zhushu": "二子，黨范氏者。終景王言籍父無後。路，音路。父，音甫。"
                },
                {
                    "paragraph": "又敗鄭師及范氏之師于百泉。",
                    "zhushu": "鄭助范氏，故并敗。",
                    "type": 2
                },
                {
                    "paragraph": "經十有五年，春，王正月，邾子來朝。○",
                    "zhushu": ""
                },
                {
                    "paragraph": "鼷䑕食郊牛，牛死，改卜牛。",
                    "zhushu": "無傳。不言所食處，舉死，重也。改卜，禮也。鼷，音𠔃。處，昌慮切。"
                },
                {
                    "paragraph": "○二月，辛丑，楚子滅胡，以胡子豹歸。○夏，五月，辛亥，郊。",
                    "zhushu": "無傳。書過。"
                },
                {
                    "paragraph": "○壬申，公薨于髙寢。",
                    "zhushu": "髙寢，宫名。不於路寢，失其所。"
                },
                {
                    "paragraph": "○鄭罕達帥師伐宋。○",
                    "zhushu": ""
                },
                {
                    "paragraph": "齊侯、衛侯次于渠蒢。",
                    "zhushu": "不果救，故書“次”。蒢，直居切。"
                },
                {
                    "paragraph": "○邾子來奔喪。",
                    "zhushu": "無傳。諸侯奔喪，非禮。"
                },
                {
                    "paragraph": "○秋，七月，壬申，姒氏卒。",
                    "zhushu": "定公夫人。"
                },
                {
                    "paragraph": "○八月，庚辰，朔，日有食之。",
                    "zhushu": "無傳。"
                },
                {
                    "paragraph": "○九月，滕子來㑹葬。",
                    "zhushu": "無傳。諸侯㑹葬，非禮也。"
                },
                {
                    "paragraph": "○丁巳，葬我君定公，雨，不克葬。戊午，日下𣅳，乃克葬。○辛巳，葬定姒。",
                    "zhushu": "辛巳，十月三日，有日無月。呉，音側。"
                },
                {
                    "paragraph": "○冬，城漆。",
                    "zhushu": "邾庶其邑。漆，音七。",
                    "type": 2
                },
                {
                    "paragraph": "傳十五年，春，邾隱公來朝。",
                    "zhushu": "邾子益。"
                },
                {
                    "paragraph": "子貢觀焉。邾子執玉髙，其容仰；公受玉卑，其容俯。",
                    "zhushu": "王朝者之贄。贄，音至。"
                },
                {
                    "paragraph": "子貢曰：“以禮觀之，二君者，皆有死亡焉。夫禮，死生存亡之體也，將左右周旋，進退俯仰，於是乎取之。朝祀喪戎，於是乎觀之。今正月相朝，而皆不度，",
                    "zhushu": "不合法度。"
                },
                {
                    "paragraph": "心已亡矣。嘉事不體，何以能乆？",
                    "zhushu": "嘉事，朝禮。"
                },
                {
                    "paragraph": "髙、仰，驕也；卑、俯，替也。驕近亂，替近疾。君爲主，其先亡乎！”",
                    "zhushu": "爲此年公薨，哀七年以邾子益歸傳。替，他計切。近，附近之近。"
                },
                {
                    "paragraph": "○呉之入楚也，",
                    "zhushu": "在四年。"
                },
                {
                    "paragraph": "胡子盡俘楚邑之近胡者。",
                    "zhushu": "俘，取也。"
                },
                {
                    "paragraph": "楚旣定，胡子豹又不事楚，曰：“存亡有命，事楚何爲？多取費焉。”二月，楚滅胡。",
                    "zhushu": "傳：言小不事大，所以亡。費，芳味切。"
                },
                {
                    "paragraph": "○夏，五月，壬申，公薨。仲尼曰：“賜不幸言而中，是使賜多言者也。”",
                    "zhushu": "以微知著，知之難者。子貢，言語之士，今言而中，仲尼懼其易言，故抑之。中，丁仲切。微知著，知之難，並如字，又音智。易，以䜴切。"
                },
                {
                    "paragraph": "○鄭罕達敗宋師于老丘。",
                    "zhushu": "罕達，子齹之子。老丘，宋地。宋公子地奔鄭，鄭人爲之伐宋，欲取地以處之。事見哀十二年。齹，子何切。爲，于僞切。見，賢遍切。"
                },
                {
                    "paragraph": "○齊侯、衛侯次于蘧挐，謀救宋也。",
                    "zhushu": "蘧，音渠。挐，女居切，又女加切。"
                },
                {
                    "paragraph": "○秋，七月，壬申，姒氏卒。不稱夫人，不赴，且不祔也。",
                    "zhushu": "赴同祔姑，夫人之禮。二者皆闕，故不曰夫人”。祔，音附。"
                },
                {
                    "paragraph": "○葬定公，雨，不克襄事，禮也。",
                    "zhushu": "襄，成也。雨而成事，若汲汲於欲葬。襄，息羊切。"
                },
                {
                    "paragraph": "○葬定姒，不稱小君，不成喪也。",
                    "zhushu": "公未葬而夫人薨，煩於喪禮，不赴不祔，故不稱小君，臣子怠慢也。反哭於寢，故書葬。"
                },
                {
                    "paragraph": "○冬，城漆。書，不時告也。",
                    "zhushu": "實以秋城，冬乃告廟。魯知其不時，故緩告，從而書之以示譏。"
                }
            ]
        },
        {
            "name": "哀公上第二十九",
            "paragraphs": [
                {
                    "paragraph": "哀公上第二十九",
                    "zhushu": "哀公名蔣，定公之子，蓋夫人定姒所生。敬王二十八年即位。謚。法：“恭仁短折曰哀。”",
                    "type": 1
                },
                {
                    "paragraph": "杜氏  盡十三年經元年，春，王正月，公即位。",
                    "zhushu": "無傳。"
                },
                {
                    "paragraph": "○楚子、陳侯、隨侯、許男圍蔡。",
                    "zhushu": "隨丗服於楚，不通中國。呉之入楚，昭王奔隨，隨人免之，卒復楚國。楚人德之，使列於諸侯，故得見經。定六年鄭滅許，此復見者，蓋楚封之。見，賢遍切。復，扶又切。"
                },
                {
                    "paragraph": "○鼷䑕食郊牛，改卜牛。夏，四月辛巳，郊。",
                    "zhushu": "無傳。書過也。不言所食，所食非一處。處，昌慮切。"
                },
                {
                    "paragraph": "○秋，齊侯、衛侯伐晉。○冬，仲孫何忌帥師伐邾。",
                    "zhushu": "無傳。",
                    "type": 2
                },
                {
                    "paragraph": "傳元年，春，楚子圍蔡，報柏舉也。",
                    "zhushu": "在定四年。"
                },
                {
                    "paragraph": "里而栽，",
                    "zhushu": "栽，設板築爲圍壘周帀，去蔡城一里。栽，才代切，又音再，注同。說文云：築牆長版。壘，力軌切。帀，子合切。"
                },
                {
                    "paragraph": "廣丈，髙倍",
                    "zhushu": "壘厚一丈，髙二丈。廣，古曠切。髙、倍，並如字。髙，又古報切。厚，古豆切。"
                },
                {
                    "paragraph": "夫屯，晝夜九日，",
                    "zhushu": "夫，猶兵也。壘未成，故令人在壘裏屯守蔡。屯，徒門切，注同。屯，守也。令，力呈切。"
                },
                {
                    "paragraph": "如子西之素。",
                    "zhushu": "子西本計，爲壘當用九日而成。"
                },
                {
                    "paragraph": "蔡人男女以辨，",
                    "zhushu": "辨，别也。男女各别，係纍而出降。辨，扶免切，又方免切。別，彼列切。纍，力維切。降，戸江切。"
                },
                {
                    "paragraph": "使疆于江、汝之間而還。",
                    "zhushu": "楚欲使蔡徙國在江水之北、汝水之南，求田以自安也。蔡權聽命，故楚師還。疆，居良切。"
                },
                {
                    "paragraph": "蔡於是乎請遷于呉。",
                    "zhushu": "楚旣還，蔡人更叛楚就呉，爲明年蔡遷州來傳。"
                },
                {
                    "paragraph": "○呉王夫差敗越于夫椒，報檇李也。",
                    "zhushu": "檇李，在定十四年。夫椒，呉郡呉縣西南大湖中椒山。夫，音扶。椒，作子消切。檇，音醉。大，音泰。"
                },
                {
                    "paragraph": "遂入越。越子以甲楯五千保于㑹稽，",
                    "zhushu": "上㑹稽山也。㑹稽在山隂縣南。楯，食允切，又音允。㑹，古外切。稽，古𠔃切。上，時掌切。"
                },
                {
                    "paragraph": "使大夫種因呉大宰嚭以行成。呉子將許之。伍貟曰：“不可。臣聞樹德莫如滋，去疾莫如盡。”昔有過澆殺斟灌以伐斟鄩，",
                    "zhushu": "澆，寒浞子，封於過者。二斟，夏同姓諸侯。襄四年傳曰：澆用師滅斟灌。嚭，普鄙切。貟，音云。去，起吕切。一本又作“去惡”。過，古禾切，國名。澆，五叫切，又五報切。斟，之林切。灌，古亂切。鄩，音尋。浞，仕捉切。夏，戸雅切。"
                },
                {
                    "paragraph": "滅夏后相。",
                    "zhushu": "夏后相，啓孫也。后相失國，依於二㪸，復爲澆所滅。相，息亮切。復，扶又切。"
                },
                {
                    "paragraph": "后緍方娠，逃出自竇，",
                    "zhushu": "后緍，相妻。娠，懷身也。緍，亡巾切。娠，音震，又音身。竇，音豆。"
                },
                {
                    "paragraph": "歸于有仍，",
                    "zhushu": "后緍，有仍氏女。"
                },
                {
                    "paragraph": "生少康焉。爲仍牧正，",
                    "zhushu": "牧官之長。少，詩照切。長，丁丈切。"
                },
                {
                    "paragraph": "惎澆能戒之。",
                    "zhushu": "惎，毒也。戒，備也。惎，音忌。"
                },
                {
                    "paragraph": "澆使椒求之，",
                    "zhushu": "椒，澆臣。"
                },
                {
                    "paragraph": "逃奔有虞，爲之庖正，以除其害。",
                    "zhushu": "虞，舜後諸侯也。梁國有虞縣。庖正，掌膳羞之官，頼此以得除已害。庖，歩交切。"
                },
                {
                    "paragraph": "虞思於是妻之以二姚，",
                    "zhushu": "思，有虞君也。虞思自以二女妻少康。姚，虞姓。妻，七計切。姚，芉昭切。"
                },
                {
                    "paragraph": "而邑諸綸，",
                    "zhushu": "綸，虞邑。綸，音倫。"
                },
                {
                    "paragraph": "有田一成，有衆一旅。",
                    "zhushu": "方十里爲成，五百人爲旅。"
                },
                {
                    "paragraph": "能布其德，而兆其謀，",
                    "zhushu": "兆，始。"
                },
                {
                    "paragraph": "以收夏衆，撫其官職。",
                    "zhushu": "襄四年傳曰：靡自有鬲氏□二國之燼，以滅浞而立少康。鬲，音革。燼，徐刃切，又秦刃切。"
                },
                {
                    "paragraph": "使女艾諜澆，",
                    "zhushu": "女艾，少康臣諜𠋫也。女，如字，又音汝。艾，五蓋切。諜，音牒。"
                },
                {
                    "paragraph": "使季杼誘豷，",
                    "zhushu": "豷，澆弟也。季杼，少康子后杼也。杼，直吕切。豷，許器切。"
                },
                {
                    "paragraph": "遂滅過、戈，復禹之績，",
                    "zhushu": "過，澆國。戈，豷國。過、戈，並古禾切。“績”，一本作“迹”。"
                },
                {
                    "paragraph": "祀夏配天，不失舊物。",
                    "zhushu": "物，事也。"
                },
                {
                    "paragraph": "今呉不如過，而越大於少康，或將豐之，不亦難乎？",
                    "zhushu": "言與越成，是使越豐大，必爲呉難。難，乃旦切。"
                },
                {
                    "paragraph": "句踐能親而務施，施不失人，",
                    "zhushu": "所加惠賜，皆得其人。施，始䜴切。"
                },
                {
                    "paragraph": "親不棄勞，",
                    "zhushu": "推親愛之誠，則不遺小勞。"
                },
                {
                    "paragraph": "與我同壤，而丗爲仇讎。於是乎克而弗取，將又存之，違天而長寇讎，",
                    "zhushu": "猶言天與不取。長，丁丈切。"
                },
                {
                    "paragraph": "後雖悔之，不可食已。",
                    "zhushu": "食，消也。已，止也。"
                },
                {
                    "paragraph": "姫之衰也，日可俟也。",
                    "zhushu": "姫，呉姓。言可計日而待。俟，本又作娭，音仕。"
                },
                {
                    "paragraph": "介在蠻夷，而長寇讎，以是求伯，必不行矣。”弗聽。退而告人曰：“越十年生聚，而十年敎訓，",
                    "zhushu": "生民聚財富而後敎之。介，音界。伯，如字，又音霸。聚，才喻切，又如字。"
                },
                {
                    "paragraph": "二十年之外，呉其爲沼乎！”",
                    "zhushu": "謂吳宫室廢壞，當爲汙池。爲二十二年越入呉起本。沼，之兆切。汙，音烏。"
                },
                {
                    "paragraph": "三月，越及呉平。呉入越不書，呉不告慶，越不告敗也。",
                    "zhushu": "嫌夷狄不與華同，故復發傳。復，扶又切。"
                },
                {
                    "paragraph": "○夏四月，齊侯、衛侯救邯鄲，圍五鹿。",
                    "zhushu": "趙稷以邯鄲叛，范、中行氏之黨也。五鹿，晉邑。邯，音寒。鄲，音丹。"
                },
                {
                    "paragraph": "○呉之入楚也，",
                    "zhushu": "在定四年。"
                },
                {
                    "paragraph": "使召陳懷公。懷公朝國人而問焉，曰：“欲與楚者右，欲與呉者左。陳人從田，無田從黨。”",
                    "zhushu": "都邑之人，無田者隨黨而立，不知所與，故直從所居。田在西者居右，在東者居左。"
                },
                {
                    "paragraph": "逢滑當公而進",
                    "zhushu": "當公，不左不右。滑，于八切。"
                },
                {
                    "paragraph": "曰：“臣聞國之興也以福，其亡也以禍。今呉未有福，楚未有禍，楚未可棄，呉未可從。而晉，盟主也，若以晉辭呉，若何？”公曰：“國勝君亡，非禍而何？”",
                    "zhushu": "楚爲呉所勝。"
                },
                {
                    "paragraph": "對曰：“國之有是多矣，何必不復？小國猶復，況大國乎？臣聞國之興也，視民如傷，是其福也；",
                    "zhushu": "如傷，恐驚動。"
                },
                {
                    "paragraph": "其亡也，以民爲土芥，是其禍也。",
                    "zhushu": "芥，草也。芥，古邁切。"
                },
                {
                    "paragraph": "楚雖無德，亦不艾殺其民。呉日敝於兵，暴骨如莽，",
                    "zhushu": "草之生於廣野莾莽然，故曰草莽。艾，魚廢切。暴，歩卜切。莽，亡黨切。"
                },
                {
                    "paragraph": "而未見德焉。天其或者正訓楚也，",
                    "zhushu": "使懼而改過。"
                },
                {
                    "paragraph": "禍之適呉，其何日之有？”",
                    "zhushu": "言今至。"
                },
                {
                    "paragraph": "陳侯從之。及夫差克越，乃脩先君之怨。秋八月，呉侵陳，脩舊怨也。",
                    "zhushu": "傳言呉不脩德而脩怨，所以亡。"
                },
                {
                    "paragraph": "○齊侯、衛侯㑹于乾侯，救范氏也。師及齊師、衛孔圉、鮮虞人伐晉，取𣗥蒲。",
                    "zhushu": "魯師不書，非公命也。孔圉，孔烝鉏曾孫。鮮虞，狄帥，賤，故不書。圉，魚吕切。烝，之承切。鉏，仕居切。"
                },
                {
                    "paragraph": "○呉師在陳，楚大夫皆懼，曰：“闔廬惟能用其民，以敗我於柏舉。今聞其嗣又甚焉，將若之何？”子西曰：“二三子恤不相睦，無患呉矣。昔闔廬食不二味，居不重席，室不崇壇，",
                    "zhushu": "平地作室，不起壇也。重，直龍切。壇，徒丹切。"
                },
                {
                    "paragraph": "器不彤鏤，",
                    "zhushu": "彤，丹也。鏤，刻也。彤，徒冬切。鏤，魯豆切。"
                },
                {
                    "paragraph": "宫室不觀，",
                    "zhushu": "觀，臺榭。觀，古亂切。榭，音謝。"
                },
                {
                    "paragraph": "舟車不飾，衣服財用，擇不取費。",
                    "zhushu": "選取堅厚，不尚細靡。費，芳味切。"
                },
                {
                    "paragraph": "在國，天有菑癘，",
                    "zhushu": "癘，疾疫也。葘，音災。□本或作“天無菑癘”，非。注同。疫，音役。"
                },
                {
                    "paragraph": "親巡孤寡，而共其乏困。在軍，熟食者分，而後敢食，",
                    "zhushu": "必須軍士皆分熟食，不敢先食。分，猶徧也。共，音恭。“熟食者分”，如字，一讀以“分”字連下句。徧，音遍。"
                },
                {
                    "paragraph": "其所甞者，卒乗與焉。",
                    "zhushu": "所甞甘珍非常食。卒，子忽切。乗，繩證切。與，音預。"
                },
                {
                    "paragraph": "勤恤其民，而與之勞逸，是以民不罷勞，死知不曠。",
                    "zhushu": "知身死不見曠棄。罷，音皮。"
                },
                {
                    "paragraph": "吾先大夫子常易之，所以敗我也。",
                    "zhushu": "易，猶反也。"
                },
                {
                    "paragraph": "今聞夫差，次有臺榭陂池焉，",
                    "zhushu": "積土爲髙曰臺，有木曰榭，過再宿曰次。陂，披冝切。"
                },
                {
                    "paragraph": "宿有妃嬙嬪御焉。",
                    "zhushu": "妃嬙，貴者；嬪御，賤者，皆内官。“嬙”，本又作“廧”，或作“嬙”，在羊切。嬪，毗人切。"
                },
                {
                    "paragraph": "一日之行，所欲必成，玩好必從。珍異是聚，觀樂是務，視民如讎，而用之日新。夫先自敗也已，安能敗我？”",
                    "zhushu": "爲二十二年越滅呉起。好，呼報切。“夫先自敗也已”夫，音扶。本或作“夫差先自敗”者，非。"
                },
                {
                    "paragraph": "○冬，十一月，晉趙鞅伐朝歌。",
                    "zhushu": "討范、中行氏。",
                    "type": 2
                },
                {
                    "paragraph": "經二年，春，王二月，季孫斯、叔孫州仇、仲孫何忌帥師伐邾，取漷東田及沂西田。",
                    "zhushu": "邾人以賂，取之易也。漷，火虢切，又音郭。沂，魚依切。易，以䜴切。"
                },
                {
                    "paragraph": "○癸巳，叔孫州仇、仲孫何忌及邾子盟于句繹。",
                    "zhushu": "句繹，邾地。取邑，盟以要之。句，古侯切。繹，音亦。要，以遥切。"
                },
                {
                    "paragraph": "○夏，四月，丙子，衛侯元卒。",
                    "zhushu": "定四年盟臯鼬。"
                },
                {
                    "paragraph": "○滕子來朝。",
                    "zhushu": "無傳。"
                },
                {
                    "paragraph": "○晉趙鞅帥師納衛丗子蒯聵于戚。○秋，八月，甲戌，晉趙鞅帥師及鄭罕達帥師戰于鐵，鄭師敗績。",
                    "zhushu": "皆陳曰戰，大崩曰敗績。鐵在戚城南。罕達，子皮孫。鐵，天結切。陳，直覲切。"
                },
                {
                    "paragraph": "○冬，十月，葬衛靈公。",
                    "zhushu": "無傳。七月而葬，緩。"
                },
                {
                    "paragraph": "○十有一月，蔡遷于州來。",
                    "zhushu": "長楚而請遷，故以自遷爲文。"
                },
                {
                    "paragraph": "○蔡殺其大夫公子駟。",
                    "zhushu": "懷土而欺大國，故罪而書名。",
                    "type": 2
                },
                {
                    "paragraph": "傳二年，春，伐邾，將伐絞。",
                    "zhushu": "絞，邾邑。絞，古卯切。"
                },
                {
                    "paragraph": "邾人愛其土，故賂以漷、沂之田而受盟。",
                    "zhushu": ""
                },
                {
                    "paragraph": "○初，衛侯遊于郊，子南僕。",
                    "zhushu": "子南，靈公子郢也。僕，御也。郢，以井切。"
                },
                {
                    "paragraph": "公曰：“余無子，將立女。”",
                    "zhushu": "蒯聵奔，無大子。女，音汝。"
                },
                {
                    "paragraph": "不對。他日，又謂之。對曰：“郢不足以辱社稷，君其改圖。君夫人在堂，三揖在下，",
                    "zhushu": "三揖，卿、大夫、士。揖，一入切。"
                },
                {
                    "paragraph": "君命祗辱。”",
                    "zhushu": "言立適當以禮，與外内同之。今君私命，事必不從，適爲辱。祗，音支。適，丁歷切，下“適孫”同。"
                },
                {
                    "paragraph": "夏，衛靈公卒。夫人曰：“命公子郢爲大子，君命也。”對曰：“郢異於他子，",
                    "zhushu": "言用意不同。"
                },
                {
                    "paragraph": "且君没於吾手，若有之，郢必聞之。",
                    "zhushu": "言當以臨没爲正。"
                },
                {
                    "paragraph": "且亡人之子輒在。”",
                    "zhushu": "輒，蒯聵之子出公也，靈公適孫。"
                },
                {
                    "paragraph": "乃立輒。",
                    "zhushu": ""
                },
                {
                    "paragraph": "六月乙酉，晉趙鞅納衛大子于戚。宵迷，陽虎曰：“右河而南，必至焉。”",
                    "zhushu": "是時河北流過元城界，戚在河外，晉軍已渡河，故欲出河右而南。"
                },
                {
                    "paragraph": "使大子絻，",
                    "zhushu": "絻者，始發喪之服。絻，音問。喪，音桑。"
                },
                {
                    "paragraph": "八人衰絰，僞自衛逆者。",
                    "zhushu": "欲爲衛人逆，故衰絰成服。衰，七雷切。絰，田結切。"
                },
                {
                    "paragraph": "告於門，哭而入，遂居之。",
                    "zhushu": ""
                },
                {
                    "paragraph": "○秋八月，齊人輸范氏粟，鄭子姚、子般送之。",
                    "zhushu": "子姚，罕達。子般，駟𢎞。般，音班。"
                },
                {
                    "paragraph": "士吉射逆之，趙鞅禦之，遇於戚。陽虎曰：“吾車少，以兵車之旆與罕、駟，兵車先陳。",
                    "zhushu": "旆，先驅車也。以先驅車益以兵車以示衆。陳，直覲切。"
                },
                {
                    "paragraph": "罕、駟自後隨而從之，彼見吾貌，必有懼心。",
                    "zhushu": "晉人先陳，鄭人隨之，不知其虚實，見車多，必懼。"
                },
                {
                    "paragraph": "於是乎㑹之，",
                    "zhushu": "㑹，合戰。"
                },
                {
                    "paragraph": "必大敗之。”從之。卜戰，龜焦。",
                    "zhushu": "兆不成。"
                },
                {
                    "paragraph": "樂丁曰：“詩曰：“爰始爰謀，爰契我龜。”",
                    "zhushu": "樂丁，晉大夫。詩大雅。言先人事，後卜筮。契，苦計切，又苦結切。"
                },
                {
                    "paragraph": "謀協，以故兆詢可也。”",
                    "zhushu": "詢，諮詢也。故兆，始納衛大子，卜得吉兆。言今旣謀同，可不須更卜。謀協以故兆絶句。詢，思遵切。"
                },
                {
                    "paragraph": "簡子誓曰：“范氏、中行氏反易天明，",
                    "zhushu": "不事君也。"
                },
                {
                    "paragraph": "斬艾百姓，欲擅晉國而滅其君。寡君恃鄭而保焉。今鄭爲不道，棄君助臣，二三子順天明，從君命，經德義，除詬恥，在此行也。克敵者，上大夫受縣，下大夫受郡，",
                    "zhushu": "周書作雖篇。千里百縣，縣有四郡。艾，魚廢切。擅，市戰切。而滅其君滅，或作戕，音殘。詬，呼豆切，又音苟。雒，音洛。千里百縣，縣方百里；縣有四郡，郡方五十里。"
                },
                {
                    "paragraph": "士田十萬，",
                    "zhushu": "十萬𠭇也。"
                },
                {
                    "paragraph": "庶人、工、商遂，",
                    "zhushu": "得遂進仕。"
                },
                {
                    "paragraph": "人臣隷圉免。",
                    "zhushu": "去厮役。厮役，如字。字又作斯，音同。何休注公羊云：“艾草爲防者曰厮，汲水漿者曰役。”蘇林注漢書云：“厮，取薪者。”韋昭云：“析薪曰厮。”"
                },
                {
                    "paragraph": "志父無罪，君實圖之。”",
                    "zhushu": "志父，趙簡子之一名也。言已事濟，君當圖其賞。父，音甫。服云：“趙鞅入晉陽以畔，後得歸，改名志父。春秋仍舊，猶書趙鞅。”"
                },
                {
                    "paragraph": "若其有罪，絞縊以戮，",
                    "zhushu": "絞，所以縊人物。縊，一賜切。戮，音六。"
                },
                {
                    "paragraph": "桐棺三寸，不設屬辟，",
                    "zhushu": "屬辟，棺之重數。王棺四重，君再重，大夫一重。釋文：“桐棺三寸”，禮記云：“夫子制於中都，四寸之棺，五寸之椁，以斯知不欲速朽也。”鄭康成注云：“此庶人之制也。”案禮，上大夫棺八十，屬六寸；下大夫棺六寸，屬四寸，無三寸棺制也。桐用難朽之木，桐木易壞，不堪爲棺，故以為罰。墨子尚儉，有桐棺三寸。不設屬，音燭，注同，次大棺也。辟，歩歷切，注同。親身棺也。禮：大夫無辟。重，直龍切。下同。“王棺四重”，禮記云：“水兕革棺被之，其厚三寸，柂棺一，梓棺二。”柂棺，辟也。梓棺二，屬與大棺也。被水牛及兕之革爲一重，辟爲二重，屬爲三重，大棺爲四重。“君再重”，君，謂侯、伯、子、男。侯、伯已下無革棺，屬與辟爲一重，大棺爲再重。上公則唯無水革耳。兄革與辟爲一重，屬爲再重，大棺爲三重。大夫一重。大夫唯屬與大棺爲一重。今云“不設辟”者，時僣耳，非王禮也。"
                },
                {
                    "paragraph": "素車樸馬，",
                    "zhushu": "以載柩，樸，普角切。柩，其又切。"
                },
                {
                    "paragraph": "無入于兆，",
                    "zhushu": "兆，葬域。"
                },
                {
                    "paragraph": "下卿之罰也。”",
                    "zhushu": "爲衆設賞，自設罰，所以能克敵。爲，于僞切。"
                },
                {
                    "paragraph": "甲戌，將戰，郵無恤御簡子，衛大子爲右，",
                    "zhushu": "郵無恤，王良也。郵，音尤。"
                },
                {
                    "paragraph": "登鐵上，",
                    "zhushu": "鐵，丘名。"
                },
                {
                    "paragraph": "望見鄭師衆，大子懼，自投于車下。子良授大子綏而乗之，曰：“婦人也。”",
                    "zhushu": "言其怯。怯，去業切。"
                },
                {
                    "paragraph": "簡子巡列，曰：“畢萬，匹夫也，七戰皆獲，有馬百乗，死於牖下。",
                    "zhushu": "畢萬，晉獻公卿也。皆獲，有功。死於牖下，言得壽終。乗，繩證切。牖，羊九切。"
                },
                {
                    "paragraph": "羣子勉之，死不在寇。”",
                    "zhushu": "言有命。"
                },
                {
                    "paragraph": "繁羽御趙羅，宋勇爲右。",
                    "zhushu": "三子，晉大夫。"
                },
                {
                    "paragraph": "羅無勇，麋之。",
                    "zhushu": "麋，束縛也。麋，丘隕切。"
                },
                {
                    "paragraph": "吏詰之，御對曰：“痁作而伏。”",
                    "zhushu": "痁，瘧疾也。詰，起吉切。痁，詩占切。瘧，魚略切。"
                },
                {
                    "paragraph": "衛大子禱曰：“曽孫蒯聵敢昭告皇祖文王、",
                    "zhushu": "周文王、皇，大也。禱，丁老切，又丁報切。"
                },
                {
                    "paragraph": "烈祖康叔、",
                    "zhushu": "烈，顯也。"
                },
                {
                    "paragraph": "文祖襄公：",
                    "zhushu": "繼業守文，故曰文祖。蒯聵，襄公之孫。"
                },
                {
                    "paragraph": "鄭勝亂從，",
                    "zhushu": "勝，鄭聲公名。𤢟君助臣，爲從於亂。"
                },
                {
                    "paragraph": "晉午在難，",
                    "zhushu": "午，晉定公名。雞，乃且切。下注“爲難”同。"
                },
                {
                    "paragraph": "不能治亂，使鞅討之。",
                    "zhushu": "鞅，簡子名。"
                },
                {
                    "paragraph": "蒯聵不敢自佚，備持矛焉。",
                    "zhushu": "戎右持矛。佚，音𨓜。矛，亡侯切。"
                },
                {
                    "paragraph": "敢告無絶筋，無折骨，無面傷，以集大事，無作三祖羞。",
                    "zhushu": "集，成也。筋，居銀切。"
                },
                {
                    "paragraph": "大命不敢請，佩玉不敢愛。”",
                    "zhushu": "不敢愛，故以祈禱。"
                },
                {
                    "paragraph": "鄭人擊簡子中肩，斃于車中，",
                    "zhushu": "斃，踣也。中，丁仲切。斃，婢丗切。本亦作“𡚁”。踣，蒲北切。"
                },
                {
                    "paragraph": "獲其蠭旗。",
                    "zhushu": "蠭旗，旗名。蠭，芳恭切。"
                },
                {
                    "paragraph": "大子救之以戈。鄭師北，獲温大夫趙羅。",
                    "zhushu": "羅無勇，故鄭師雖北，猶獲羅。"
                },
                {
                    "paragraph": "大子復伐之，鄭師大敗，獲齊粟千車。趙孟喜曰：“可矣。”",
                    "zhushu": "趙孟，簡子也。喜大子前怯，今更勇。復，扶又切。",
                    "type": 2
                },
                {
                    "paragraph": "傳傁曰：“雖克鄭，猶有知在，憂未艾也。”",
                    "zhushu": "傳傁，簡子屬也。言知氏將爲難，後竟有晉陽之患。傁，素口切，又作“叟”。知，音智。艾，魚廢切，又五蓋切。"
                },
                {
                    "paragraph": "初，周人與范氏田，公孫尨稅焉，",
                    "zhushu": "尨，范氏臣，爲范氏收周人所與田之稅。尨，武江切。稅，始銳切。爲，于僞切。下“爲其主”同。"
                },
                {
                    "paragraph": "趙氏得而獻之。",
                    "zhushu": "得尨以獻簡子。"
                },
                {
                    "paragraph": "吏請殺之，趙孟曰：“爲其主也，何罪？”止而與之田。",
                    "zhushu": "還其所稅。"
                },
                {
                    "paragraph": "及鐵之戰，以徒五百人宵攻鄭師，取蠭旗於子姚之幕下，獻，曰：“請報主德。”追鄭師，姚、般、公孫林殿而射，前列多死。",
                    "zhushu": "晉前列暮，音莫。姚、般，子姚、子般。殿，丁電切。射，食亦切。"
                },
                {
                    "paragraph": "趙孟曰：“國無小。”",
                    "zhushu": "言雖小國，猶有善射者。"
                },
                {
                    "paragraph": "旣戰，簡子曰：“吾伏弢嘔血，",
                    "zhushu": "弢，弓不嘔吐也。弢，吐刀切。嘔，本又作𠴰，烏口切。吐，他路切。"
                },
                {
                    "paragraph": "鼔音不衰，今日我上也。”",
                    "zhushu": "功爲上。"
                },
                {
                    "paragraph": "大子曰：“吾救主於車，退敵於下，我，右之上也。”郵良曰：“我兩靷將絶，吾能止之，",
                    "zhushu": "止，使不絶。靷，以刃切。"
                },
                {
                    "paragraph": "我，御之上也。”駕而乗材，兩靷皆絶。",
                    "zhushu": "村橫木，明細小也。傳言簡子不讓，下自伐"
                },
                {
                    "paragraph": "○呉洩庸如蔡納聘，而稍納師。師畢入，衆知之。",
                    "zhushu": "元年，蔡請遷子，呉中悔，故因聘襲之。洩，息列切，又息引切。中，丁仲切。"
                },
                {
                    "paragraph": "蔡侯告大夫，殺公子駟以說。",
                    "zhushu": "殺駟以說呉，言不時遷。駟之爲"
                },
                {
                    "paragraph": "哭而遷墓。",
                    "zhushu": "將遷，與先君辭，故哭。"
                },
                {
                    "paragraph": "冬，蔡遷于州來。",
                    "zhushu": "",
                    "type": 2
                },
                {
                    "paragraph": "經三年，春，齊國夏、衛石曼姑帥師圍戚。",
                    "zhushu": "曼姑爲子圍父，知其不義，故推齊使爲兵首。戚不稱衛，非叛人。曼，音萬。爲，于僞切。"
                },
                {
                    "paragraph": "○夏，四月，甲午，地震。",
                    "zhushu": "無傳。"
                },
                {
                    "paragraph": "○五月，辛卯，桓宫、僖宮災。",
                    "zhushu": "天火曰災。"
                },
                {
                    "paragraph": "○季孫斯、叔孫州仇帥師城啓陽。",
                    "zhushu": "無傳。魯黨范氏，故懼晉，比年四城。啓陽，今琅邪開陽縣。"
                },
                {
                    "paragraph": "○宋樂髠帥師伐曹。",
                    "zhushu": "無傳。髠，苦孫切。"
                },
                {
                    "paragraph": "○秋，七月，丙子，季孫斯卒。○蔡人放其大夫公孫獵于呉。",
                    "zhushu": "無傳。公子駟之黨。"
                },
                {
                    "paragraph": "○冬，十月，癸卯，秦伯卒。",
                    "zhushu": "無傳。不書名，未同盟。"
                },
                {
                    "paragraph": "○叔孫州仇、仲孫何忌帥師圍邾。",
                    "zhushu": "無傳。",
                    "type": 2
                },
                {
                    "paragraph": "傳三年，春，齊、衛圍戚，求援子中山。",
                    "zhushu": "中山，鮮虞。"
                },
                {
                    "paragraph": "○夏，五月，辛卯，司鐸火。",
                    "zhushu": "司鐸，宫名。鐸，待洛切。"
                },
                {
                    "paragraph": "火踰公宫，桓、僖災。",
                    "zhushu": "桓公、僖公廟。"
                },
                {
                    "paragraph": "救火者皆曰：“顧府。”",
                    "zhushu": "言常人愛財。"
                },
                {
                    "paragraph": "南宫敬叔至，命周人出御書，俟於宫，",
                    "zhushu": "敬叔，孔子弟子南宫閱。周人，司周書典籍之官。御書，進於君者也，使待命於官。閱，音恱。"
                },
                {
                    "paragraph": "曰：“庀女，而不在，死。”",
                    "zhushu": "庀，具也。庀，匹婢切。女，音汝。"
                },
                {
                    "paragraph": "子服景伯至，命宰人出禮書，",
                    "zhushu": "景伯，子服何也。宰人，冢宰之屬。"
                },
                {
                    "paragraph": "以待命。命不共，有常刑。",
                    "zhushu": "待求之命。共，音恭。"
                },
                {
                    "paragraph": "校人乗馬，巾車脂轄，",
                    "zhushu": "校人，掌馬。巾車，掌車。乗馬使四四相從，爲駕之易。校，戸敎切。乗，繩證切。下同。轄，戸瞎切，本又作鎋，同。爲，于僞切。易，以䜴切。"
                },
                {
                    "paragraph": "百官官備，府庫愼守，官人肅給。",
                    "zhushu": "國有火災，恐有變難，故愼爲備。難，乃旦切。"
                },
                {
                    "paragraph": "濟濡帷幕，鬱攸從之。",
                    "zhushu": "鬱攸，火氣也。濡物於木，出用爲濟。濟，子細切，又子禮切。帷，位悲切。幕，音莫。攸，音由。"
                },
                {
                    "paragraph": "蒙葺公屋，",
                    "zhushu": "以濡物冐覆公屋。葺，七入切，又子入切。"
                },
                {
                    "paragraph": "自太廟始，外内以悛。",
                    "zhushu": "悛，次也。先尊後卑，以次救之。悛，七全切。"
                },
                {
                    "paragraph": "助所不給。有不用命，則有常刑，無赦。公父文伯至，命校人駕乗車。",
                    "zhushu": "乗車，公車。"
                },
                {
                    "paragraph": "季桓子至，御公立于象魏之外，",
                    "zhushu": "象魏，門闕。"
                },
                {
                    "paragraph": "命救火者傷人則止，財可爲也。命藏象魏，",
                    "zhushu": "周禮：正月縣教令之法千象魏，使萬民觀之，故謂其書爲象魏。縣，音𤣥。"
                },
                {
                    "paragraph": "曰：“舊章不可亡也。”富父槐至，曰：“無備而官辦者，猶拾瀋也。”",
                    "zhushu": "槐，富父終生之後。瀋，汁也。言不備而責辦，不可得。父，音甫。槐，音懐。辨辦具之辦。拾，音十。瀋，尺審切。北土呼汁爲瀋。"
                },
                {
                    "paragraph": "於是乎去表之槀，",
                    "zhushu": "表，表火道。風所向者，去其槀積。去，起吕切。槀，古老切。向，許亮切。積，子賜切。"
                },
                {
                    "paragraph": "道還公宫。",
                    "zhushu": "開除道周帀公宫，使火無相連。還，本又作“環”，戸關切。又音患，同。"
                },
                {
                    "paragraph": "孔子在陳，聞火，曰：“其桓、僖乎！”",
                    "zhushu": "言桓、僖親盡而廟不毀，冝爲天所災。"
                },
                {
                    "paragraph": "○劉氏、范氏丗爲婚姻，",
                    "zhushu": "劉氏，周卿士。范氏，晉大夫。"
                },
                {
                    "paragraph": "萇𢎞事劉文公，",
                    "zhushu": "爲之屬大夫，"
                },
                {
                    "paragraph": "故周與范氏。趙鞅以爲討。",
                    "zhushu": "責周與范氏。"
                },
                {
                    "paragraph": "六月，癸卯，周人殺萇𢎞。",
                    "zhushu": "終違天之禍。"
                },
                {
                    "paragraph": "○秋，季孫有疾，命正常曰：“無死。",
                    "zhushu": "正常，桓子之寵臣，欲付以從事，故勑令勿從。已死，今力呈切。"
                },
                {
                    "paragraph": "南孺子之子，男也，則以告而立之；",
                    "zhushu": "南孺子，季桓子之妻。言若生男，告公而立之。孺，如住切。"
                },
                {
                    "paragraph": "女也，則肥也可。”",
                    "zhushu": "肥，康子也。"
                },
                {
                    "paragraph": "季孫卒，康子即位。旣葬，康子在朝。",
                    "zhushu": "在公朝也。"
                },
                {
                    "paragraph": "南氏生男，正常載以如朝，告曰：“夫子有遺言，命其圉臣曰：“南氏生男，則以告於君與大夫而立之。”今生矣，男也，敢告。”遂奔衛。康子請退。",
                    "zhushu": "退，辟位也。"
                },
                {
                    "paragraph": "公使共劉視之，",
                    "zhushu": "共劉，魯大夫。共，音恭。"
                },
                {
                    "paragraph": "則或殺之矣。乃討之。",
                    "zhushu": "討殺者。"
                },
                {
                    "paragraph": "召正常，正常不反。",
                    "zhushu": "畏康子也。傳儀言季氏家事。"
                },
                {
                    "paragraph": "○冬，十月，晉趙鞅圍朝歌，師于其南。",
                    "zhushu": "范、中行所在。"
                },
                {
                    "paragraph": "荀寅伐其郛，",
                    "zhushu": "伐其北郭圍。郛，芳夫切。"
                },
                {
                    "paragraph": "使其徒自北門入，已犯師而出。",
                    "zhushu": "荀寅使在外救己之徒擊趙氏，圍之北門。因外内攻得出。"
                },
                {
                    "paragraph": "癸丑，奔邯鄲。十一月，趙鞅殺士臯夷，惡范氏也。",
                    "zhushu": "惡范氏而殺其族，言遷怒。惡，烏路切。",
                    "type": 2
                },
                {
                    "paragraph": "經四年，春，王二月，庚戌，盗殺蔡侯申。",
                    "zhushu": "賤者，故稱盗。不言殺其君，賤盗也。殺，申志切。蔡侯申，今本皆如此。案宣十七年蔡侯申卒，是文侯也。今昭侯是其玄孫，不容與髙祖同名，未詳何者誤也。"
                },
                {
                    "paragraph": "○蔡公孫辰出奔呉。",
                    "zhushu": "弑君賊之黨，故書名。"
                },
                {
                    "paragraph": "○葬秦惠公。",
                    "zhushu": "無傳。"
                },
                {
                    "paragraph": "○宋人執小邾子。",
                    "zhushu": "無傳。邾子無道於其民，故稱“人”以執。"
                },
                {
                    "paragraph": "○夏，蔡殺其大夫公孫姓、公孫霍。",
                    "zhushu": "皆我君黨。姓音生，又作生，或音性。"
                },
                {
                    "paragraph": "○晉人執戎蠻子赤歸于楚。",
                    "zhushu": "晉恥爲楚執諸侯，故稱“人”以告，若蠻子不道於其民也。赤本屬楚，故言“歸”。耻為，于爲切。"
                },
                {
                    "paragraph": "○城西郛。",
                    "zhushu": "無傳。魯西郭，備晉也。"
                },
                {
                    "paragraph": "○六月，辛丑，亳社災。",
                    "zhushu": "無傳。天火也。亳社，殷社，諸侯有之，所以戒亡國。亳，歩各切。"
                },
                {
                    "paragraph": "○秋，八月，甲寅，滕子結卒。",
                    "zhushu": "無傳。同盟於臯鼬。"
                },
                {
                    "paragraph": "○冬，十有二月，葬蔡昭公。",
                    "zhushu": "無傳。亂故，是以緩。"
                },
                {
                    "paragraph": "○葬滕頃公。",
                    "zhushu": "無傳。",
                    "type": 2
                },
                {
                    "paragraph": "傳四年，春，蔡昭侯將如呉。諸大夫恐其又遷也，承。",
                    "zhushu": "承，音懲，蓋楚言。懲，直升切。"
                },
                {
                    "paragraph": "公孫翩逐而射之，入於家人而卒。",
                    "zhushu": "翩，蔡大夫。翩，音篇。射，食亦切，下同。"
                },
                {
                    "paragraph": "以兩矢門之，衆莫敢進。",
                    "zhushu": "翩以矢自守其門。"
                },
                {
                    "paragraph": "文之鍇後至，",
                    "zhushu": "鍇，蔡大夫。鍇，音楷，又音皆，又客駭切。"
                },
                {
                    "paragraph": "曰：“如牆而進，多而殺二人。”",
                    "zhushu": "併行，如牆俱進。併，歩頂切。"
                },
                {
                    "paragraph": "鍇執弓而先，翩射之，中肘，鍇遂殺之。故逐公孫辰，而殺公孫姓、公孫盱。",
                    "zhushu": "肝，即霍也。中，丁仲切。肘，女九切。盱，況子切。"
                },
                {
                    "paragraph": "○夏，楚人旣克夷虎，",
                    "zhushu": "夷虎，蠻夷叛楚者。"
                },
                {
                    "paragraph": "乃謀北万。左司馬眅、申公壽餘、葉公諸梁致蔡於負函，",
                    "zhushu": "三子，楚大夫也。此蔡之故地人民，楚因以爲邑。致之者，㑹其衆也。眅，普版切；字林：匹姦切。葉，始渉切。函，音咸。"
                },
                {
                    "paragraph": "致方城之外於繒關，",
                    "zhushu": "負函、繒關，皆楚地。繒，才陵切。"
                },
                {
                    "paragraph": "曰：“呉將泝江入郢，",
                    "zhushu": "逆流曰泝。泝，音素。郢，以井切，又以政切。"
                },
                {
                    "paragraph": "將奔命焉。”爲一昔之期，襲梁及霍。",
                    "zhushu": "僞辭當備，呉夜結期，明日便襲梁、霍，使不知之。梁，河南梁縣西南故城也。梁南有霍陽山，皆蠻子之邑也。"
                },
                {
                    "paragraph": "單浮餘圍蠻氏，蠻氏潰。",
                    "zhushu": "浮餘，楚大夫。單，音善。潰，戸内切。"
                },
                {
                    "paragraph": "蠻子赤奔晉隂地。",
                    "zhushu": "隂地，河南山北，自上雒以東至陸渾。渾，戸門切。"
                },
                {
                    "paragraph": "司馬起豐、析與狄戎，",
                    "zhushu": "楚司馬眅也。析縣，屬南郷郡，析南有豐郷，皆楚邑。發此二邑人及戎狄。析，星歷切。"
                },
                {
                    "paragraph": "以臨上雒。左師軍于菟和，",
                    "zhushu": "菟和山，在上雒東也。菟，音徒。"
                },
                {
                    "paragraph": "右師軍于倉野，",
                    "zhushu": "倉野，在上雒縣。"
                },
                {
                    "paragraph": "使謂隂地之命大夫士蔑",
                    "zhushu": "命大夫，別縣監尹。監，古銜切。"
                },
                {
                    "paragraph": "曰：“晉、楚有盟，好惡同之。若將不廢，寡君之願也。不然，將通於少習以聽命。”",
                    "zhushu": "少習，商縣武關也。將大開武關道以伐晉。少，詩照切，又如字。"
                },
                {
                    "paragraph": "士蔑請諸趙孟。趙孟曰：“晉國未寧，安能惡於楚？必速與之。”",
                    "zhushu": "未寧，時有范、中行之難。難，乃旦切。"
                },
                {
                    "paragraph": "士蔑乃致九州之戎，",
                    "zhushu": "九州戎，在晉隂地陸渾者。"
                },
                {
                    "paragraph": "將裂田以與蠻子而城之，",
                    "zhushu": "以詐蠻子，"
                },
                {
                    "paragraph": "且將爲之卜。",
                    "zhushu": "卜城。爲，于僞切。"
                },
                {
                    "paragraph": "蠻子聽卜，遂執之，與其五大夫，以𢌿楚師于三戸。",
                    "zhushu": "今丹水縣比三戸亭。𢌿，必利切。"
                },
                {
                    "paragraph": "司馬致邑立宗焉，以誘其遺民，",
                    "zhushu": "楚復詐爲蠻子作邑，立其宗主。復，扶又切。"
                },
                {
                    "paragraph": "而盡俘以歸。",
                    "zhushu": ""
                },
                {
                    "paragraph": "○秋七月，齊陳乞、弦施、衛寗跪救范氏。",
                    "zhushu": "陳乞，僖子。弦㢮，弦多。跪，其委切。"
                },
                {
                    "paragraph": "庚午，圍五鹿。",
                    "zhushu": "五鹿，晉地。"
                },
                {
                    "paragraph": "九月，趙鞅圍邯鄲。冬十一月，邯鄲降。荀寅奔鮮虞，趙稷奔臨。",
                    "zhushu": "臨，晉邑。降，戸江切。"
                },
                {
                    "paragraph": "十二月，弦施逆之，遂墮臨。國夏伐晉，取邢、任、欒、鄗、逆畤、隂人、盂、壷口。",
                    "zhushu": "八邑，晉地。欒在趙國平𣗥縣西北。鄗，即髙邑縣也。路縣東有壺口關。墮，許規切。邢，音刑。任，音壬。欒，力官切。鄗，呼洛切；郭璞三蒼解詁音𦞦；字林：火沃切；韋昭呼告切；闞駟云：讀磽确同。畤，音止。盂，音于。"
                },
                {
                    "paragraph": "㑹鮮虞，納荀寅于柏人。",
                    "zhushu": "晉邑也，今趙國柏人縣也。弦施與鮮虞㑹也。",
                    "type": 2
                },
                {
                    "paragraph": "經五年，春，城毗。",
                    "zhushu": "無傳。備晉也。毗，頻夷切。"
                },
                {
                    "paragraph": "○夏，齊侯伐宋。",
                    "zhushu": "無傳。"
                },
                {
                    "paragraph": "○晉趙鞅帥師伐衛。○秋，九月，癸酉，齊侯杵臼卒。",
                    "zhushu": "再同盟也。杵，昌吕切。臼，求又切。"
                },
                {
                    "paragraph": "○冬，叔還如齊。○閏月，葬齊景公。",
                    "zhushu": "無傳。",
                    "type": 2
                },
                {
                    "paragraph": "傳五年，春，晉圍柏人，荀寅、士吉射奔齊。",
                    "zhushu": ""
                },
                {
                    "paragraph": "初，范氏之臣王生惡張柳朔，言諸昭子，使爲柏人。",
                    "zhushu": "爲柏人宰也。昭子，范吉射也。惡，烏路切，下同。柳，良乆切。"
                },
                {
                    "paragraph": "昭子曰：“夫非而讎乎？”對曰：“私讎不及公，",
                    "zhushu": "公家之事也。夫，音扶。"
                },
                {
                    "paragraph": "好不廢過，惡不去善，義之經也。臣敢違之？”及范氏出，",
                    "zhushu": "出柏人，奔齊。好，呼報切。去，起吕切。"
                },
                {
                    "paragraph": "張柳朔謂其子：“爾從主，勉之！我將止死，王生授我矣。",
                    "zhushu": "授我死節。"
                },
                {
                    "paragraph": "吾不可以僭之。”遂死於柏人。",
                    "zhushu": "爲吉則距晉戰死。僭，子念切，後同。爲，于僞切。"
                },
                {
                    "paragraph": "○夏，趙鞅伐衛，范氏之故也，遂圍中牟。",
                    "zhushu": "衛助范氏故也。"
                },
                {
                    "paragraph": "○齊燕姫生子，不成而死。",
                    "zhushu": "燕姫，景公夫人。不成，未冠也。燕，於賢切。冠，古喚切。"
                },
                {
                    "paragraph": "諸子鬻姒之子荼嬖。",
                    "zhushu": "諸子，庶公子也。鬻姒，景公妾茶安儒子。鬻，音育。姒，音似。茶，音舒，又音徒，又丈加切。嬖，必計切。"
                },
                {
                    "paragraph": "諸大夫恐其爲大子也，言於公曰：“君之齒長矣，未有大子，若之何？”公曰：“二三子間於憂虞，則有疾疢，亦姑謀樂，何憂於無君？”",
                    "zhushu": "景公意欲立荼而未發，故以此言塞大夫請。長，丁丈切。間，音閑，又音間厠之間，又如字。疢，勑覲切。本或作疹，乃結切。樂，音洛。"
                },
                {
                    "paragraph": "公疾，使國惠子、髙昭子立荼，",
                    "zhushu": "惠子，國夏。昭子，髙張。"
                },
                {
                    "paragraph": "寘羣公子於萊。",
                    "zhushu": "萊，齊東鄙邑。寘，之䜴切。羣，或作諸。萊，音來。"
                },
                {
                    "paragraph": "秋，齊景公卒。冬，十月，公子嘉、公子駒、公子黔奔衛，公子鉏、公子陽生來奔。",
                    "zhushu": "皆景公子在萊者。黔，巨廉切，又音琴。鉏，仕居切。"
                },
                {
                    "paragraph": "萊人歌之曰：“景公死乎不與埋，三軍之事乎不與謀。師乎師乎，何黨之乎？”",
                    "zhushu": "師，衆也。黨，所也。之，往也。稱謚，蓋葬後而爲此歌，哀羣公子失所。與，音預。埋，亡皆切。"
                },
                {
                    "paragraph": "○鄭駟秦富而侈，嬖大夫也，而常陳卿之車服於其庭。鄭人惡而殺之。子思曰：“詩曰：“不解于位，民之攸塈。”",
                    "zhushu": "子思，子産子國參也。詩大雅。改所也。塈，息也。侈，昌氏切，又尺氏切。惡，烏路切。解，佳賣切。暨，許器切。"
                },
                {
                    "paragraph": "不守其位而能乆者，鮮矣。商頌曰：“不僭不濫，不敢怠皇，命以多福。”",
                    "zhushu": "僭，差也。濫，溢也。皇，暇也。言駟秦違詩商頌，故受禍。鮮，息淺切。濫，力暫切。溢，音逸。",
                    "type": 2
                },
                {
                    "paragraph": "經六年，春，城邾瑕。",
                    "zhushu": "無傳。備晉也。任城亢父縣北有邾婁城。瑕，音遐。任，音壬。亢，苦浪切，又音剛。父，音甫。"
                },
                {
                    "paragraph": "○晉趙鞅帥師伐鮮虞。○呉伐陳。○夏，齊國夏及髙張來奔。",
                    "zhushu": "二子阿君，廢長立少，旣受命，又不能全，書名，罪之也。長，丁丈切。少，詩照切。"
                },
                {
                    "paragraph": "○叔還㑹呉于柤。",
                    "zhushu": "無傳。柤，莊加切。"
                },
                {
                    "paragraph": "○秋，七月，庚寅，楚子軫卒。",
                    "zhushu": "未同盟而赴以名。軫，之忍切。史記作“珍”。"
                },
                {
                    "paragraph": "○齊陽生入于齊。",
                    "zhushu": "爲陳乞所逆，故書“入”。"
                },
                {
                    "paragraph": "○齊陳乞弑其君荼。",
                    "zhushu": "弑荼者，朱毛與陽生也。而書“陳乞”，所以明乞立陽生而荼見弑，則禍由乞始也。楚比劫立，陳乞流涕，子家憚老，皆疑於免罪，故春秋明而書之，以爲弑主。弑，音試，下皆同。"
                },
                {
                    "paragraph": "○冬，仲孫何忌帥師伐邾。",
                    "zhushu": "無傳。"
                },
                {
                    "paragraph": "○宋向巢帥師伐曹。",
                    "zhushu": "無傳。",
                    "type": 2
                },
                {
                    "paragraph": "傳六年，春，晉伐鮮虞，治范氏之亂也。",
                    "zhushu": "四年，鮮虞納荀寅子柏人。"
                },
                {
                    "paragraph": "○呉伐陳，復脩舊怨也。",
                    "zhushu": "元年未得志故也。復，扶又切。"
                },
                {
                    "paragraph": "楚子曰：“吾先君與陳有盟，不可以不救。”乃救陳，師于城父。",
                    "zhushu": "陳盟在昭十三年。父，音甫。"
                },
                {
                    "paragraph": "○齊陳乞僞事髙、國者，",
                    "zhushu": "髙飛、國夏受命立荼，陳乞欲害之，故先僞事焉。"
                },
                {
                    "paragraph": "毎朝，必驂乗焉。所從，必言諸大夫",
                    "zhushu": "言其罪也。乗，繩證切。"
                },
                {
                    "paragraph": "曰：“彼皆偃蹇，將棄子之命。",
                    "zhushu": "偃蹇，驕敖。偃，約免切。蹇，紀晚切。敖，五報切。"
                },
                {
                    "paragraph": "皆曰：“髙、國得君，",
                    "zhushu": "得君，寵也。"
                },
                {
                    "paragraph": "必偪我，盍去諸？”固將謀子，子早圖之。圖之，莫如盡滅之。需，事之下也。”",
                    "zhushu": "需，疑也。偪，音逼。盍，戸臘切。去，起吕切。下同。需，音須，一音臨。弱待疑也。”"
                },
                {
                    "paragraph": "及朝，則曰：“彼虎狼也，見我在子之側，殺我無日矣。請就之位。”",
                    "zhushu": "欲與諸大夫謀髙、國，故求就之。"
                },
                {
                    "paragraph": "又謂諸大夫曰：“二子者禍矣，恃得君而欲謀二三子，曰：“國之多難，貴寵之由，盡去之而後君定。”旣成謀矣，盍及其未作也先諸？作而後悔，亦無及也。”大夫從之。",
                    "zhushu": ""
                },
                {
                    "paragraph": "夏六月戊辰，陳乞、鮑牧",
                    "zhushu": "牧，鮑國孫。難，乃且切。牧，州牧之牧。"
                },
                {
                    "paragraph": "及諸大夫以甲入于公宫。昭子聞之，與惠子乗如公，戰于莊，敗。",
                    "zhushu": "髙、國敗也。莊，六軌之道。乗，繩證切。"
                },
                {
                    "paragraph": "國人追之，國夏奔莒，遂及髙張、晏圉、弦施來奔。",
                    "zhushu": "晏圉，嬰之子。圉、施不書，非卿。圉，魚吕切。"
                },
                {
                    "paragraph": "○秋七月，楚子在城父，將救陳，卜戰，不吉，卜退，不吉。王曰：“然則死也。再敗楚師，不如死；",
                    "zhushu": "前已敗於柏舉，今若退還，亦是敗。"
                },
                {
                    "paragraph": "棄盟逃讎，亦不如死。死一也，其死讎乎！”命公子申爲王，不可；則命公子結，亦不可；則命公子啓，",
                    "zhushu": "申，子西。結，子期。啓，子閭。皆昭王兄。"
                },
                {
                    "paragraph": "五辭而後許。將戰，王有疾。庚寅，昭王攻大冥，卒于城父。",
                    "zhushu": "大冥，陣地，呉師所在。辭，本又作辤。說文云：“辭，不受也。受辛冝辭也。”辭，籕文。𡨋，亡丁切。"
                },
                {
                    "paragraph": "子閭退，曰：“君王舎其子而讓，羣臣敢忘君乎？從君之命，順也；",
                    "zhushu": "從命可立。舎，音捨。"
                },
                {
                    "paragraph": "立君之子，亦順也。二順不可失也。”與子西、子期謀，潜師閉塗，逆越女之子章立之，而後還。",
                    "zhushu": "潜師，密發也。閉塗，不通外使也。越女，昭王妾。章，惠王。"
                },
                {
                    "paragraph": "是𡻕也，有雲如衆赤鳥，夾日以飛日。楚子使問諸周大史。周大史曰：“其當王身乎！",
                    "zhushu": "日爲人君，妖氣守之，故以爲當王身。雲在楚上，唯楚見之，故禍不及他國。夾，古洽切。大，音泰。"
                },
                {
                    "paragraph": "若禜之，可移於令尹、司馬。”",
                    "zhushu": "禜，禳祭。禜，音訓。禳，如羊切。"
                },
                {
                    "paragraph": "王曰：“除腹心之疾，而寘諸股肱，何益？不榖不有大過，天其天諸。有罪受罰，又焉移之？”遂弗禜。",
                    "zhushu": ""
                },
                {
                    "paragraph": "𥘉，昭王有疾，卜曰：“河爲祟。”王弗祭。大夫請祭諸郊。王曰：“三代命祀，祭不越望。",
                    "zhushu": "諸侯望祀竟内山川星辰。祟，息遂切。"
                },
                {
                    "paragraph": "江、漢、睢、漳，楚之望也。",
                    "zhushu": "四水在楚界。睢，七餘切。"
                },
                {
                    "paragraph": "禍福之至，不是過也。不榖雖不德，河非所獲罪也。”遂弗祭。",
                    "zhushu": ""
                },
                {
                    "paragraph": "孔子曰：“楚昭王知大道矣。其不失國也，冝哉！夏書曰：“惟彼陶唐，帥彼天常，",
                    "zhushu": "逸書。言堯循天之常道。釋文：“楚昭王知大道矣”，本或作“天道”，非。夏，戸雅切。此語在尚書五子之歌。書無“帥彼天常”一句，下亦微異。"
                },
                {
                    "paragraph": "有此兾方。今失其行，亂其紀綱，乃滅而亡。”",
                    "zhushu": "滅亡，謂夏桀也。唐、虞及夏同都兾州，不易地而亡，由於不知大道故。行，如字，又下孟切。尚書作“厥道乃滅而亡”。尚書乃作“厎滅亡”。"
                },
                {
                    "paragraph": "又曰：“允出兹在兹。”由己率常，可矣。”",
                    "zhushu": "又逸書。言信出己，則福亦在已。"
                },
                {
                    "paragraph": "○八月，齊邴意兹來奔。",
                    "zhushu": "高、國黨。"
                },
                {
                    "paragraph": "○陳僖子使召公子陽生。",
                    "zhushu": "召在七月，今在八月下記事之次。"
                },
                {
                    "paragraph": "陽生駕而見南郭且于，",
                    "zhushu": "且于，齊公子鉏，在魯南郭。且，子餘切。"
                },
                {
                    "paragraph": "曰：“甞獻馬於季孫，不入於上乗，故又獻此，請與子乗之。”",
                    "zhushu": "畏在家人聞其言，故欲二人共載，以試馬爲辭。上乗，繩證切。"
                },
                {
                    "paragraph": "出萊門而告之故。",
                    "zhushu": "魯郭門也。"
                },
                {
                    "paragraph": "闞止知之，先待諸外。",
                    "zhushu": "闞止，陽生家臣子我也。待外，欲俱去。闞，昔暫切。"
                },
                {
                    "paragraph": "公子曰：“事未可知，反，與壬也處。”",
                    "zhushu": "壬，陽生子簡公。"
                },
                {
                    "paragraph": "戒之，遂行。",
                    "zhushu": "戒使無洩言。洩，息列切。"
                },
                {
                    "paragraph": "逮夜，至於齊，國人知之。",
                    "zhushu": "故以昏至，不欲令人知之。國人知而不言，言陳氏得衆。"
                },
                {
                    "paragraph": "僖子使子士之母養之，",
                    "zhushu": "隱於僖子家内。子士母，僖子妾。"
                },
                {
                    "paragraph": "與饋者皆入。",
                    "zhushu": "陳僖子又令陽生隨饋食之人入處公宫。饋，其位切。"
                },
                {
                    "paragraph": "冬十月丁卯，立之。將盟，",
                    "zhushu": "盟諸大夫。"
                },
                {
                    "paragraph": "鮑子醉而往。其臣差車鮑㸃",
                    "zhushu": "㸃，鮑牧臣也。“差車”，王車之官。差，所冝切。㸃，之廉切，又如字。"
                },
                {
                    "paragraph": "曰：“此誰之命也？”陳子曰：“受命于鮑子。”遂誣鮑子曰：“子之命也。”",
                    "zhushu": "見其醉，故誣之。"
                },
                {
                    "paragraph": "鮑子曰：“女忘君之爲孺子牛而折其齒乎？而背之也？”",
                    "zhushu": "“孺子”，荼也。景公甞銜䋲爲牛，使荼牽之，荼頓地，故折其齒。女，音汝。折，之舌切，又市列切。背，音佩。"
                },
                {
                    "paragraph": "悼公稽首",
                    "zhushu": "悼公，陽生。"
                },
                {
                    "paragraph": "曰：“吾子奉義而行者也。若我可，不必亡一大夫。",
                    "zhushu": "言己可爲君，必不怨鮑子。"
                },
                {
                    "paragraph": "若我不可，不必亡一公子。",
                    "zhushu": "“公子”，自謂也。恐鮑子殺己，故要之。"
                },
                {
                    "paragraph": "義則進，否則退，敢不唯子是從。廢興無以亂，則所願也。”鮑子曰：“誰非君之子？”乃受盟。",
                    "zhushu": "言陽生亦君之子，固可立。"
                },
                {
                    "paragraph": "使胡姫以安孺子如頼，",
                    "zhushu": "胡姫，景公妾也。頼，齊邑。安，號也。"
                },
                {
                    "paragraph": "去鬻姒，",
                    "zhushu": "荼之母。去，起吕切。"
                },
                {
                    "paragraph": "殺王甲，拘江說，囚王豹于句竇之丘。",
                    "zhushu": "三子，景公嬖臣，荼之黨也。拘，音俱。說，音稅。句，音鉤。"
                },
                {
                    "paragraph": "公使朱毛告於陳子，",
                    "zhushu": "朱毛，齊大夫。"
                },
                {
                    "paragraph": "曰：“微子，則不及此。然君異於器，不可以二。器二不匱，君二多難。敢布諸大夫。”僖子不對而泣，曰：“君舉不信羣臣乎？",
                    "zhushu": "舉，皆也。"
                },
                {
                    "paragraph": "以齊國之困，困又有憂。",
                    "zhushu": "内有飢荒之困，又有兵革之憂。"
                },
                {
                    "paragraph": "少君不可以訪，是以求長君，庶亦能容羣臣乎！不然，夫孺子何罪？”毛復命，公悔之。",
                    "zhushu": "悔失言。少，詩照切。長，丁丈切。夫，音扶。“孺”，或作“□”，同。"
                },
                {
                    "paragraph": "毛曰：“君大訪於陳子，而圖其小可也。”",
                    "zhushu": "大，謂國政。小，謂殺荼。"
                },
                {
                    "paragraph": "使毛遷孺子於駘。不至，殺諸野幕之下，葬諸殳冒淳。",
                    "zhushu": "恐駘人不從，故毛駐於野，張帳而殺之。駘，齊邑。殳冒淳，地名。實以冬殺，經書秋者，史書秋，記始事，遂連其死，通以冬吉魯。駘，他才切，又徒來切。幕，音莫。殳，音珠。冒，亡報切。淳，音純。駐，中住切。",
                    "type": 2
                },
                {
                    "paragraph": "經七年春，宋皇瑗帥師侵鄭。",
                    "zhushu": ""
                },
                {
                    "paragraph": "○晉魏曼多帥師侵衛。○夏，公㑹呉于鄫。",
                    "zhushu": "鄫，今琅邪鄫縣。瑗，于眷切。鄫，本又作繒，才陵切。"
                },
                {
                    "paragraph": "○秋，公伐邾。○八月，己酉，入邾，以邾子益來。",
                    "zhushu": "他國言“歸”，於魯言“來”，内外之辭。"
                },
                {
                    "paragraph": "○宋人圍曹。○冬，鄭駟𢎞帥師救曹。",
                    "zhushu": "",
                    "type": 2
                },
                {
                    "paragraph": "傳七年，春，宋師侵鄭，鄭叛晉故也。",
                    "zhushu": "定八年，鄭始叛。"
                },
                {
                    "paragraph": "○晉師侵衛，衛不服也。",
                    "zhushu": "五年，晉伐衛，至今未服。"
                },
                {
                    "paragraph": "○夏，公㑹呉于鄫。",
                    "zhushu": "呉欲霸中國。"
                },
                {
                    "paragraph": "呉來徴百牢，子服景伯對曰：“先王未之有也。”呉人曰：“宋百牢我，",
                    "zhushu": "是時呉過宋，得百牢。牢，力刀切。過，古禾切。"
                },
                {
                    "paragraph": "魯不可以後宋。且魯牢晉大夫過十，",
                    "zhushu": "晉大夫，范鞅也。在昭二十一年。後，如字，又戸豆切。"
                },
                {
                    "paragraph": "呉王百牢，不亦可乎？”景伯曰：“晉范鞅貪而棄禮，以大國懼敝邑，故敝邑十一牢之。君若以禮命於諸侯，則有數矣。",
                    "zhushu": "有常數。"
                },
                {
                    "paragraph": "君亦棄禮，則有淫者矣。",
                    "zhushu": "淫，過也。"
                },
                {
                    "paragraph": "周之王也，制禮，上物不過十二，",
                    "zhushu": "上物，天子之牢。上，如字，又時掌切。"
                },
                {
                    "paragraph": "以爲天之大數也。",
                    "zhushu": "天有十一次，故制禮象之。"
                },
                {
                    "paragraph": "今棄周禮，而曰必百牢，亦唯執事。”呉人弗聽。",
                    "zhushu": ""
                },
                {
                    "paragraph": "景伯曰：“呉將亡矣，棄天而背本。",
                    "zhushu": "違周爲背本。"
                },
                {
                    "paragraph": "不與，必棄疾於我。”",
                    "zhushu": "放棄凶疾，來伐擊我。"
                },
                {
                    "paragraph": "乃與之。大宰嚭召季康子，",
                    "zhushu": "嚭，吳大夫。"
                },
                {
                    "paragraph": "康子使子貢辭。大宰嚭曰：“國君道長，",
                    "zhushu": "蓋言君長大於道路。長，丁丈切。"
                },
                {
                    "paragraph": "而大夫不出門，此何禮也？”對曰：“豈以爲禮，畏大國也。",
                    "zhushu": "畏大國，不敢虛國盡行。"
                },
                {
                    "paragraph": "大國不以禮命於諸侯，苟不以禮，豈可量也？寡君旣共命焉，其老豈敢棄其國？大伯端委以治周禮，仲雍嗣之，斷髮文身，臝以爲飾，豈禮也哉？有由然也。”",
                    "zhushu": "大伯，周大王之長子。仲雍，大伯弟也。大伯、仲雍讓其弟季歷，俱適荆蠻，遂有民衆。大伯卒，無子，仲雍嗣立，不能行禮致化，故效呉俗。言其權時制冝，以辟災害，非以爲禮也。端委，禮衣也。共，音恭。大，音泰。斷，丁管切。臝，本又作祼，力果切。效，戸孝切。"
                },
                {
                    "paragraph": "反自鄫，以呉爲無能爲也。",
                    "zhushu": "棄禮，知其不能覇也。"
                },
                {
                    "paragraph": "○季康子欲伐邾，乃饗大夫以謀之。子服景伯曰：“小所以事大，信也；大所以保小，仁也。背大國，不信；",
                    "zhushu": "大國，呉也。"
                },
                {
                    "paragraph": "伐小國，不仁。民保於城，城保於德。失二德者，危，將焉保？”",
                    "zhushu": "二德，信與仁也。焉，於䖍切。"
                },
                {
                    "paragraph": "孟孫曰：“二三子以爲何如？",
                    "zhushu": "怪諸大夫不言，故指問之。"
                },
                {
                    "paragraph": "惡賢而逆之？”",
                    "zhushu": "孟孫賢景伯，欲使大夫不逆其言。惡，猶安也。惡，音烏。"
                },
                {
                    "paragraph": "對曰：“禹合諸侯於塗山，執玉帛者萬國。",
                    "zhushu": "諸大夫對也。諸侯執玉，附庸執帛。塗山，在壽春東北。"
                },
                {
                    "paragraph": "今其存者，無數十焉，唯大不字小，小不事大也。",
                    "zhushu": "言諸侯相伐，古來以然。數，所主切。"
                },
                {
                    "paragraph": "知必危，何故不言？”",
                    "zhushu": "知伐邾必危，自當言，今不言者，不危故也。大夫以荅孟孫所怪，且阿附季孫。"
                },
                {
                    "paragraph": "“魯德如邾，而以衆加之，可乎？”",
                    "zhushu": "孟孫忿荅大夫。今魯德無以勝邾，但欲恃衆，可乎？言不可。"
                },
                {
                    "paragraph": "不樂而出。",
                    "zhushu": "季、孟意異，佞直不同，故罷饗。樂，音岳，又音洛。"
                },
                {
                    "paragraph": "秋，伐邾，及范門，",
                    "zhushu": "邾郭門也。"
                },
                {
                    "paragraph": "猶聞鍾聲。",
                    "zhushu": "邾不禦寇，禦，魚吕切。"
                },
                {
                    "paragraph": "大夫諫，不聽。茅成子請告於呉，",
                    "zhushu": "成子，邾大夫茅夷鴻。"
                },
                {
                    "paragraph": "不許，曰：“魯擊柝聞於邾，",
                    "zhushu": "言以近。柝，音託。以兩太相擊以行夜也。字又作“𣝔”，同。聞，音問，又如字。"
                },
                {
                    "paragraph": "呉二千里，不三月不至，何及於我？且國内豈不足？”",
                    "zhushu": "言足以距魯。"
                },
                {
                    "paragraph": "成子以茅叛。",
                    "zhushu": "髙平西南有茅郷亭。"
                },
                {
                    "paragraph": "師遂入邾，處其公宫。衆師晝掠，",
                    "zhushu": "虜掠取財物也。晝，中救切。掠，音亮。"
                },
                {
                    "paragraph": "邾衆保于繹。",
                    "zhushu": "繹，邾山也，在鄒北縣。繹，音亦。鄒，側留切。"
                },
                {
                    "paragraph": "師宵掠，以邾子益來，",
                    "zhushu": "益，邾隱公也。晝夜掠，傳言康子無法。"
                },
                {
                    "paragraph": "獻于亳社，",
                    "zhushu": "以其亡國與殷同。"
                },
                {
                    "paragraph": "囚諸負瑕。負瑕故有繹。",
                    "zhushu": "負瑕，魯邑。髙平南平陽縣西北有瑕丘城。前者魯得邾之繹民，使在負瑕，故使相就以辱之。"
                },
                {
                    "paragraph": "邾茅夷鴻以束帛乗韋，自請救於呉，",
                    "zhushu": "無君命，故言自。乗，繩證切。"
                },
                {
                    "paragraph": "曰：“魯弱晉而逺呉，馮恃其衆，",
                    "zhushu": "馮，依。馮，皮氷切。"
                },
                {
                    "paragraph": "而背君之盟，辟君之執事，",
                    "zhushu": "辟，陋。辟，匹亦切。"
                },
                {
                    "paragraph": "以陵我小國。邾非敢自愛也，懼君威之不立。君威之不立，小國之憂也。若夏盟於鄫衍，",
                    "zhushu": "鄫衍，即鄫也。鄫盟不書，吳行夷禮，禮儀不典，非所以結信義，故不録。"
                },
                {
                    "paragraph": "秋而背之，成求而不違，",
                    "zhushu": "言魯成其所求，無違逆也。"
                },
                {
                    "paragraph": "四方諸侯其何以事君？且魯賦八百乗，君之貳也。",
                    "zhushu": "貳，敵也。魯以八百乗之賦貢于呉，言其國大。"
                },
                {
                    "paragraph": "邾賦六百乗，君之私也。",
                    "zhushu": "爲私屬。"
                },
                {
                    "paragraph": "以私奉貳，唯君圖之。”呉子從之。",
                    "zhushu": "爲明年吴伐我傳。"
                },
                {
                    "paragraph": "○宋人圍曹。鄭栢子思曰：“宋人有曹，鄭之患也。不可以不救。”",
                    "zhushu": "桓謚。"
                },
                {
                    "paragraph": "冬，鄭師救曹，侵宋。",
                    "zhushu": ""
                },
                {
                    "paragraph": "初，曹人或夢衆君子立于社宫",
                    "zhushu": "社宫，社也。"
                },
                {
                    "paragraph": "而謀亡曹。曹叔振鐸請待公孫彊，許之，",
                    "zhushu": "振鐸，曹始祖。鐸，待洛切。彊，其良切。"
                },
                {
                    "paragraph": "且而求之曹，無之。戒其子曰：“我死，爾聞公孫彊爲政，必去之。”及曹伯陽即位，好田弋。曹鄙人公孫彊好弋，獲白鴈，獻之，且言田弋之說，說之。因訪政事，大說之。有寵，使爲司城以聽政。夢者之子乃行。",
                    "zhushu": ""
                },
                {
                    "paragraph": "彊言霸說於曹伯，曹伯從之，乃背晉而奸宋。宋人伐之，晉人不救，築五邑於其郊，曰黍丘、揖丘、大城、鍾䢴。",
                    "zhushu": "爲明年入曹傳也。梁國下邑縣西南有黍丘亭。好，呼報切。弋，以職切，繳射也。上說如字，下說音恱。䢴，大說同。霸說，如字，又始銳切。奸，音干。揖，音集，又於入切。邘，音干。",
                    "type": 2
                },
                {
                    "paragraph": "經八年，春，王正月，宋公入曹，以曹伯陽歸。",
                    "zhushu": "曹人背晉而奸宋，是以致討。宋公旣還，而不忍禇師之詬，怒而反兵，一舉滅曹。滅非本志，故以入告。禇，中吕切。詬，呼豆切。"
                },
                {
                    "paragraph": "○呉伐我。○夏，齊人取讙及闡。",
                    "zhushu": "不書伐，兵未加而魯與之邑。闡，在東平剛縣北。讙，音歡。闡，尺善切。"
                },
                {
                    "paragraph": "○歸邾子益于邾。○秋，七月。○冬，十有二月，癸亥，𣏌伯過卒。",
                    "zhushu": "無傳。未同盟而赴以名。過，古禾切。"
                },
                {
                    "paragraph": "○齊人歸讙及闡。",
                    "zhushu": "不言來，命歸之，無□使也。使，所吏切。",
                    "type": 2
                },
                {
                    "paragraph": "傳八年，春，宋公伐曹，將還，禇師子肥殿。",
                    "zhushu": "子肥，宋大夫。殿，丁練切。"
                },
                {
                    "paragraph": "曹人詬之，不行。",
                    "zhushu": "詬，辱詈也。不行，殿兵止也。詬，本又作“訽”，呼豆切。詈，力智切。"
                },
                {
                    "paragraph": "師待之。公聞之，怒，命反之，遂滅曹。執曹伯及司城彊以歸，殺之。",
                    "zhushu": "終曹人之夢。"
                },
                {
                    "paragraph": "○呉爲邾故，將伐魯，問於叔孫輒。",
                    "zhushu": "問可伐不。輒，故魯人。爲，于僞切。"
                },
                {
                    "paragraph": "叔孫輒對曰：“魯有名而無情，",
                    "zhushu": "有大國名，無情實。"
                },
                {
                    "paragraph": "伐之必得志焉。”退而告公山不狃。",
                    "zhushu": "不狃，亦故魯人。狃，女九切。"
                },
                {
                    "paragraph": "公山不狃曰：“非禮也。君子違不適讎國。",
                    "zhushu": "違，奔亡也。"
                },
                {
                    "paragraph": "未臣而有伐之，奔命焉，死之可也。",
                    "zhushu": "未臣所適之國，告有伐本國者，則可還奔命，死其難。難，乃且切。"
                },
                {
                    "paragraph": "所託也則隱。",
                    "zhushu": "曽所因託，則爲之隱惡。曽，在増切。"
                },
                {
                    "paragraph": "且夫人之行也，不以所惡廢郷。",
                    "zhushu": "不以其私怨惡廢棄其郷黨之好。夫，音扶。行，下孟切，又如字。惡，烏路切，又如字。好，呼報切。下好焉同。"
                },
                {
                    "paragraph": "今子以小惡而欲覆宗國，不亦難乎？",
                    "zhushu": "輒，魯公族，故謂之宗國。覆，芳服切。"
                },
                {
                    "paragraph": "若使子率，子必辭，王將使我。”子張病之。",
                    "zhushu": "子張，輙也。"
                },
                {
                    "paragraph": "王問於子洩，",
                    "zhushu": "子洩，不狃。洩，息列切，又作泄。"
                },
                {
                    "paragraph": "對曰：“魯雖無與立，",
                    "zhushu": "緩時若無能自立。"
                },
                {
                    "paragraph": "必有與斃。",
                    "zhushu": "急則人人知懼，皆將同死戰。斃，婢丗切。"
                },
                {
                    "paragraph": "諸侯將救之，未可以得志焉。晉與齊、楚輔之，是四讎也。",
                    "zhushu": "與魯而四。"
                },
                {
                    "paragraph": "夫魯，齊、晉之脣，脣亡齒寒，君所知也，不救何爲？”",
                    "zhushu": ""
                },
                {
                    "paragraph": "三月，呉伐我。子洩率，故道險，從武城。",
                    "zhushu": "故由險道，欲使魯成備。釋文：子洩率，絶句。故道險，絶句。"
                },
                {
                    "paragraph": "初，武城人或有因於呉竟田焉，",
                    "zhushu": "僑田呉界。竟，音境。僑，其驕切。"
                },
                {
                    "paragraph": "拘鄫人之漚菅者，曰：“何故使吾水滋？”",
                    "zhushu": "鄫人亦僑田呉。滋，濁也。拘，音俱。漚，烏豆切。管，古顔切。滋，音玄。本亦作“兹”，子𢇁切。字林云：“黒也。”"
                },
                {
                    "paragraph": "及呉師至，拘者道之，以伐武城，克之。",
                    "zhushu": "鄫人敎呉必可克。道，音導。"
                },
                {
                    "paragraph": "王犯甞爲之宰，澹臺子羽之父好焉，國人懼。",
                    "zhushu": "王犯，呉大夫，故甞奔魯，爲武城宰。澹臺子羽，武城人，孔子弟子也。其父與王犯相善，國人懼其爲内應。澹，待甘切。應，應對之應。"
                },
                {
                    "paragraph": "懿子謂景伯：“若之何？”對曰：“呉師來，斯與之戰，何患焉？且召之而至，又何求焉？”",
                    "zhushu": "言犯盟伐邾，所以召呉。"
                },
                {
                    "paragraph": "呉師克東陽而進，舍於五梧。明日，舎於蠶室。",
                    "zhushu": "二邑，魯地。"
                },
                {
                    "paragraph": "公賔庚、公甲叔子與戰于夷，獲叔子與析朱鉏，",
                    "zhushu": "公賔庚、公甲叔子并析朱鉏爲三人，皆同車，傳互言之。析，星曆切。"
                },
                {
                    "paragraph": "獻於王。王曰：“此同車，必使能，國未可望也。”",
                    "zhushu": "同車能俱死，是國能使人，故不可望得。"
                },
                {
                    "paragraph": "明日，舎于庚宗，遂次於泗上。微虎欲宵攻王舎，",
                    "zhushu": "微虎，魯大夫。泗，音四。"
                },
                {
                    "paragraph": "私屬徒七百人，三踊於幕庭，",
                    "zhushu": "於悵前設格，令士試躍之。篇，音燭。幕，亡博切。格，更百切。令，力呈切。躍，羊灼切。"
                },
                {
                    "paragraph": "卒三百人，有若與焉。",
                    "zhushu": "卒，終也。終得三百人任行。有若，孔子弟子。與在三百人中。與，音預。任，音壬。"
                },
                {
                    "paragraph": "及稷門之内，",
                    "zhushu": "三百人行至稷門。"
                },
                {
                    "paragraph": "或謂季孫曰：“不足以害呉，而多殺國士，不如已也。”乃止之。呉子聞之，一夕三遷。",
                    "zhushu": "畏微虎。三，息暫切。"
                },
                {
                    "paragraph": "呉人行成，",
                    "zhushu": "求與魯成。"
                },
                {
                    "paragraph": "將盟，景伯曰：“楚人圍宋，易子而食，析骸而爨，",
                    "zhushu": "在宣十五年。骸，戸皆切，本又作骨。爨，七亂切。"
                },
                {
                    "paragraph": "猶無城下之盟。我未及虧，而有城下之盟，是棄國也。呉輕而逺，不能乆，將歸矣，請少待之。”弗從。景伯負載，造於萊門，",
                    "zhushu": "以言不見從，故負載書，將欲出盟。虧，去危切。輕，遣政切。載，如字，或音戴。造，七報切。萊，音來。"
                },
                {
                    "paragraph": "乃請釋子服何於呉，呉人許之，以王子姑曹當之，而後止。",
                    "zhushu": "釋，舎也。魯人不以盟爲了，欲因留景伯爲質於呉。旣得呉之許，復求呉王之子以交質。呉人不欲留王子，故遂兩止。質，音致。復，扶又切。"
                },
                {
                    "paragraph": "呉人盟而還。",
                    "zhushu": "不書盟，恥吳夷。"
                },
                {
                    "paragraph": "○齊悼公之來也，",
                    "zhushu": "在五年。"
                },
                {
                    "paragraph": "季康子以其妹妻之，即位而逆之。季魴侯通焉，",
                    "zhushu": "魴侯，康子叔父。妻，七計切。魴，音房。"
                },
                {
                    "paragraph": "女言其情，弗敢與也。齊侯怒。夏，五月，齊鮑牧帥師伐我，取讙及闡。○或譛胡姫於齊侯，",
                    "zhushu": "胡姫，景公妾。"
                },
                {
                    "paragraph": "曰：“安孺子之黨也。”六月，齊侯殺胡姫。",
                    "zhushu": "傳言齊侯無道，所以不終。"
                },
                {
                    "paragraph": "○齊侯使如呉請師，將以伐我，乃歸邾子。",
                    "zhushu": "齊未得季姫，故請師也。呉前爲邾討魯，懼二國同心，故歸邾子。爲，于僞切。"
                },
                {
                    "paragraph": "邾子又無道，呉子使大宰子餘討之，",
                    "zhushu": "子餘，大宰嚭。"
                },
                {
                    "paragraph": "囚諸樓臺，栫之以𣗥。",
                    "zhushu": "栫，雍也。栫，本又作荐，在薦切。雍，於勇切。"
                },
                {
                    "paragraph": "使諸大夫奉大子革以爲政。",
                    "zhushu": "革，邾大子桓公也。爲十年邾子來奔傳。"
                },
                {
                    "paragraph": "○秋，及齊平。九月，臧賔如如齊涖盟。",
                    "zhushu": "賔如，臧㑹子。"
                },
                {
                    "paragraph": "齊閭丘明來涖盟，",
                    "zhushu": "明，閭丘嬰之子也。盟不書，諱略之。"
                },
                {
                    "paragraph": "且逆季姫以歸，嬖。",
                    "zhushu": "季姫，魴侯所通者。"
                },
                {
                    "paragraph": "○鮑牧又謂羣公子曰：“使女有馬千乘乎？”",
                    "zhushu": "有馬千，東使爲君也。鮑牧本不欲五陽生，故□動羣公子。女，音□。乘，繩證切。□，方□切。"
                },
                {
                    "paragraph": "公子愬之。公謂鮑子：“或譛子，子姑居於路以察之。",
                    "zhushu": "路，齊邑。□，音素。□，音路。"
                },
                {
                    "paragraph": "若有之，則分室以行。若無之，則反子之所。”出門，使以三分之一行。半道，使以二乘。及潞，麇之以入，遂殺之。",
                    "zhushu": "麇，亦東縛。□，丘隕切。"
                },
                {
                    "paragraph": "○冬，十二月，齊人歸讙及闡，季□嬖故也。",
                    "zhushu": "",
                    "type": 2
                },
                {
                    "paragraph": "經九年，春，王二月，葬杞僖公。",
                    "zhushu": "無傳。三月而葬，速。"
                },
                {
                    "paragraph": "○宋皇瑗帥師取鄭師于雍丘。",
                    "zhushu": "書□覆而敗之。雍丘縣，屬陳留。雍，於勇切。"
                },
                {
                    "paragraph": "○夏，楚人伐陳。○秋，宋公伐鄭。○冬，十月。",
                    "zhushu": "",
                    "type": 2
                },
                {
                    "paragraph": "傳九年，春，齊侯使公孟綽辭師于吳。",
                    "zhushu": "齊與魯平，故辭吳師。□，昌灼切。本又作卓，同。"
                },
                {
                    "paragraph": "吳子曰：“昔歲寡人聞命，今又革之，不知所從，將進受命於君。”",
                    "zhushu": "爲十年吳伐齊傳。"
                },
                {
                    "paragraph": "○鄭武子賸之嬖許瑕求邑，無以與之。",
                    "zhushu": "賸，罕達也。瑕，武子之屬。賸，以證切。"
                },
                {
                    "paragraph": "請外取，許之。",
                    "zhushu": "瑕請取於他國，"
                },
                {
                    "paragraph": "故圍宋雍丘。宋皇瑗圍鄭師，許暇師每日遷舍。",
                    "zhushu": "作壘塹成，輒徒舍合其圍。壘，力軌切。□，七豔切。"
                },
                {
                    "paragraph": "壘合，鄭師哭。子姚救之，大敗。",
                    "zhushu": "子姚，武子賸也。"
                },
                {
                    "paragraph": "二月，甲戌，宋取鄭師子雍丘，使有能者無死，",
                    "zhushu": "惜其能也。"
                },
                {
                    "paragraph": "以郟張與鄭羅歸。",
                    "zhushu": "鄭之有能者。郟，古洽切，又音甲。"
                },
                {
                    "paragraph": "○夏，楚人伐陳，陳即呉故也。○宋公伐鄭。",
                    "zhushu": "報雍丘。"
                },
                {
                    "paragraph": "○秋，呉城䢴，溝通江、淮。",
                    "zhushu": "於䢴江築城穿溝，東北通射陽湖，西北至末口入淮，通糧道也。今廣陵韓江是。䢴，音寒。射，食亦切，又音亦。"
                },
                {
                    "paragraph": "○晉趙鞅卜救鄭，遇水適火，",
                    "zhushu": "水火之兆。"
                },
                {
                    "paragraph": "占諸史趙、史墨、史龜。",
                    "zhushu": "皆晉史。"
                },
                {
                    "paragraph": "史龜曰：“是謂沈陽，",
                    "zhushu": "火陽得水，故沈。"
                },
                {
                    "paragraph": "可以興兵。",
                    "zhushu": "兵，隂類也，故可以興兵。"
                },
                {
                    "paragraph": "利以伐姜，不利子商。",
                    "zhushu": "姜，齊姓。子商謂宋："
                },
                {
                    "paragraph": "伐齊則可，敵宋不吉。”史墨曰：“盈，水名也；子，水位也。",
                    "zhushu": "趙鞅姓盈，宋姓子。水盈坎乃行，子姓又得北方水位。"
                },
                {
                    "paragraph": "名位敵，不可干也。",
                    "zhushu": "二水俱盛，言不可干。"
                },
                {
                    "paragraph": "故炎帝爲火師，",
                    "zhushu": "神農有火瑞，以火名官。"
                },
                {
                    "paragraph": "姜姓其後也。水勝火，伐姜則可。”史趙曰：“是謂如川之滿，不可游也。",
                    "zhushu": "旣盈而得水位，故爲如川之滿，不可馮游，言其波流成㳺，音由。馮，皮氷切。"
                },
                {
                    "paragraph": "鄭方有罪，不可救也。",
                    "zhushu": "鄭以嬖寵伐人，故以爲有罪。"
                },
                {
                    "paragraph": "救鄭則不吉，不知其他。”",
                    "zhushu": "救鄭則當伐宋，故不吉也。"
                },
                {
                    "paragraph": "陽虎以周易筮之，遇泰䷊",
                    "zhushu": "乾下坤上泰。"
                },
                {
                    "paragraph": "之需，䷄",
                    "zhushu": "乾下坎上，需。泰六五變。需，音須。"
                },
                {
                    "paragraph": "曰：“宋方吉，不可與也。",
                    "zhushu": "不可與戰。泰六五曰：“帝乙歸妹，以祉，元吉。”帝乙，紂父。五爲天子，故稱帝乙。隂而得中，有似王者嫁妹，得如其願，受福禄而大吉。祉，音恥。"
                },
                {
                    "paragraph": "微子啓，帝乙之元子也。宋、鄭，甥舅也。",
                    "zhushu": "宋、鄭爲昏姻甥舅之國，宋爲微子之後。今卜得帝乙之卦，故以爲宋吉。"
                },
                {
                    "paragraph": "祉，禄也。若帝乙之元子歸妹而有吉禄，我安得吉焉？”乃止。",
                    "zhushu": "吉在彼，則我伐之爲不吉。"
                },
                {
                    "paragraph": "○冬，呉子使來儆師伐齊。",
                    "zhushu": "前年齊與呉謀伐魯，齊旣與魯成而止，故呉恨之，反與魯伐齊。儆，音景。",
                    "type": 2
                },
                {
                    "paragraph": "經十年，春，王二月，",
                    "zhushu": ""
                },
                {
                    "paragraph": "○邾子益來奔。○公㑹呉伐齊。",
                    "zhushu": "書“㑹”，從不與謀。與，音預。"
                },
                {
                    "paragraph": "○三月，戊戌，齊侯陽生卒。",
                    "zhushu": "以疾赴，故不書弑。弑，申志切。"
                },
                {
                    "paragraph": "○夏，宋人伐鄭。",
                    "zhushu": "無傳。"
                },
                {
                    "paragraph": "○晉趙鞅帥師侵齊。○五月，公至自伐齊。",
                    "zhushu": "無傳。"
                },
                {
                    "paragraph": "○葬齊悼公。",
                    "zhushu": "無傳。"
                },
                {
                    "paragraph": "○衛公孟彄自齊歸于衛。",
                    "zhushu": "無傳。書“歸”，齊納之。彄，苦侯切。"
                },
                {
                    "paragraph": "○薛伯夷卒。",
                    "zhushu": "無傳。赴以名，故書。"
                },
                {
                    "paragraph": "○秋，葬薛惠公。",
                    "zhushu": "無傳。"
                },
                {
                    "paragraph": "○冬，楚公子結帥師伐陳。○呉救陳。",
                    "zhushu": "季子不書，陳人來告，不以名。",
                    "type": 2
                },
                {
                    "paragraph": "傳十年，春，邾隱公來奔。齊甥也，故遂奔齊。",
                    "zhushu": "終子貢之言。"
                },
                {
                    "paragraph": "○公㑹呉子、邾子、郯子伐齊南鄙，師于鄎。",
                    "zhushu": "鄎，齊地。邾、郯不書，兵并屬呉，不列於諸侯。郯，音談。鄎，音息，注同。并，必政切。"
                },
                {
                    "paragraph": "齊人弑悼公，赴于師。",
                    "zhushu": "以說呉。弑，申志切。"
                },
                {
                    "paragraph": "呉子三日哭于軍門之外。徐承師舟師將自海入齊。齊人敗之，呉師乃還。",
                    "zhushu": "承，呉大夫。"
                },
                {
                    "paragraph": "○夏，趙鞅帥師伐齊。",
                    "zhushu": "經書“侵”，以“侵”告。"
                },
                {
                    "paragraph": "大夫請卜之。趙孟曰：“吾卜於此起兵。",
                    "zhushu": "謂往歳卜伐宋不吉利以伐姜，故今興兵。"
                },
                {
                    "paragraph": "事不再令，",
                    "zhushu": "再令，瀆也。"
                },
                {
                    "paragraph": "卜不襲吉，",
                    "zhushu": "襲，重也。重，直龍切，又直用切，"
                },
                {
                    "paragraph": "行也。”於是乎取犂及轅，",
                    "zhushu": "犂，一名隰。濟南有隰隂縣，祝阿縣西有轅城。犂，力𠔃切，又力之切。轅，音𡊮，又于眷切。隰，音習，本或作濕，音同。"
                },
                {
                    "paragraph": "毀髙唐之郭，侵及頼而還。",
                    "zhushu": ""
                },
                {
                    "paragraph": "○秋，呉子使來復儆師。",
                    "zhushu": "伐齊。未得志，故爲明年呉伐齊傳。復，扶又切。"
                },
                {
                    "paragraph": "○冬，公子期伐陳。",
                    "zhushu": "陳即呉，故"
                },
                {
                    "paragraph": "呉延州來季子救陳，謂子期曰：“二君不務德，",
                    "zhushu": "二君，呉、楚。"
                },
                {
                    "paragraph": "而力爭諸侯，民何罪焉？我請退，以爲子名，務德而安民。”乃還。",
                    "zhushu": "季子，呉王壽夢少子也。壽夢以襄十二年卒，至今十千七歳。壽夢卒，季子已能讓國，年當十五六，至今蓋九十餘。夢，音蒙。少，詩照切。",
                    "type": 2
                },
                {
                    "paragraph": "經十有一年，春，齊國書帥師伐我。",
                    "zhushu": ""
                },
                {
                    "paragraph": "○夏，陳轅頗出奔鄭。",
                    "zhushu": "書名，貪也。頗，破可切，又普河切。"
                },
                {
                    "paragraph": "○五月，公㑹呉伐齊。○甲戌，齊國書帥師及呉戰于艾陵。齊師敗績，獲齊國書。",
                    "zhushu": "公與伐而不與戰。艾陵，齊地。女，五蓋切。與，音預。"
                },
                {
                    "paragraph": "○秋，七月，辛酉，滕子虞母卒。",
                    "zhushu": "無傳。赴以名，故書之。"
                },
                {
                    "paragraph": "○冬，十有一月，葬滕隱公。",
                    "zhushu": "無傳。"
                },
                {
                    "paragraph": "○衛丗叔齊出奔宋。",
                    "zhushu": "書名，淫也。",
                    "type": 2
                },
                {
                    "paragraph": "傳十一年，春，齊爲鄎故，",
                    "zhushu": "鄎在前年。爲，于僞切。"
                },
                {
                    "paragraph": "國書、髙無㔻帥師伐我，及清。",
                    "zhushu": "清，濟地。濟北盧縣東有清亭。㔻，普悲切。"
                },
                {
                    "paragraph": "季孫謂其宰冉求",
                    "zhushu": "冉求，魯人，孔子弟子。"
                },
                {
                    "paragraph": "曰：“齊師在清，必魯故也。若之何？”求曰：“一子守，二子從公禦諸竟。”季孫曰：“不能。”",
                    "zhushu": "自度力不能使二子禦諸竟。守，手又切。從，才用切。禦，魚吕切，亦作御。竟，音境。度，待洛切。"
                },
                {
                    "paragraph": "求曰：“居封疆之間。”",
                    "zhushu": "封疆，竟内近郊之地。疆，居良切。"
                },
                {
                    "paragraph": "季孫告二子，",
                    "zhushu": "二子，叔孫、孟孫也。"
                },
                {
                    "paragraph": "二子不可。求曰：“若不可，則君無岀。一子帥師，背城而戰。不屬者，非魯人也。",
                    "zhushu": "屬，臣屬也。言不戰爲不臣。"
                },
                {
                    "paragraph": "魯之羣室，衆於齊之兵車，",
                    "zhushu": "羣室，都邑。居家"
                },
                {
                    "paragraph": "一室敵車，優矣。子何患焉？二子之不欲戰也冝，政在季氏。”",
                    "zhushu": "言二子恨季氏專政，故不盡力。釋文：二子之不欲戰也冝，絶句。"
                },
                {
                    "paragraph": "當子之身，齊人伐魯而不能戰，子之恥也，大不列於諸侯矣。”",
                    "zhushu": ""
                },
                {
                    "paragraph": "季孫使從於朝，",
                    "zhushu": "使冉求隨己之公朝。"
                },
                {
                    "paragraph": "俟於黨氏之溝。",
                    "zhushu": "黨氏溝，朝中地名。黨，音掌。"
                },
                {
                    "paragraph": "武叔呼而問戰焉。",
                    "zhushu": "問冉求。"
                },
                {
                    "paragraph": "對曰：“君子有逺慮，小人何知？”懿子彊問之，對曰：“小人慮材而言，量力而共者也。”",
                    "zhushu": "言子所問，非己材力所及，故不能言。彊，其丈切。共，音恭。"
                },
                {
                    "paragraph": "武叔曰：“是謂我不成丈夫也。”",
                    "zhushu": "知冉求非己不欲戰，故不對。“不成丈夫也”，本或作“大夫”，非。"
                },
                {
                    "paragraph": "退而蒐乗。",
                    "zhushu": "蒐，閱。蒐，所求切。乗，繩證切。閱，音恱。"
                },
                {
                    "paragraph": "孟孺子洩帥右師，",
                    "zhushu": "孺子，孟懿子之子武伯彘。孺，而住切。彘，直材切。"
                },
                {
                    "paragraph": "顔羽御，邴洩爲右。",
                    "zhushu": "二子，孟氏臣。邴，音丙，又彼命切。"
                },
                {
                    "paragraph": "冉求帥左師，管周人御，樊遟爲右。",
                    "zhushu": "樊遟，魯人，孔子弟子樊須父，音甫。"
                },
                {
                    "paragraph": "季孫曰：“須也弱。”有子曰：“就用命焉。”",
                    "zhushu": "雖年少，能用命。有子，冉求也。少，詩照切。"
                },
                {
                    "paragraph": "季氏之甲七千，冉有以武城人三百爲己徒卒，",
                    "zhushu": "歩卒，精兵。卒，子忽切。"
                },
                {
                    "paragraph": "老幼守宫，次于雩門之外。",
                    "zhushu": "南城門也。雩，音于。"
                },
                {
                    "paragraph": "五日，右師從之。",
                    "zhushu": "五日乃從，言不欲戰。"
                },
                {
                    "paragraph": "公叔務人",
                    "zhushu": "務人，公爲，昭公子。"
                },
                {
                    "paragraph": "見保者而泣，",
                    "zhushu": "保，守城者。"
                },
                {
                    "paragraph": "曰：“事充，",
                    "zhushu": "繇役煩，繇，本亦作“徭”，同音遥。"
                },
                {
                    "paragraph": "政重，",
                    "zhushu": "賦務多，"
                },
                {
                    "paragraph": "上不能謀，士不能死，何以治民？吾旣言之矣，敢不勉乎！”",
                    "zhushu": "旣言人不能死，己不敢不死。"
                },
                {
                    "paragraph": "師及齊師戰于郊，齊師自稷曲，",
                    "zhushu": "稷曲，郊地名。"
                },
                {
                    "paragraph": "師不踰溝。樊遟曰：“非不能也，不信子也。請三刻而踰之。”",
                    "zhushu": "與衆三刻約信。"
                },
                {
                    "paragraph": "如之，衆從之。",
                    "zhushu": "如樊遟言，乃踰溝。"
                },
                {
                    "paragraph": "師入齊軍。",
                    "zhushu": "冉求之師。"
                },
                {
                    "paragraph": "右師奔，齊人從之。",
                    "zhushu": "逐右師。"
                },
                {
                    "paragraph": "陳瓘、陳莊渉泗。",
                    "zhushu": "二陳，齊大夫。瓘，古喚切。泗，音四。"
                },
                {
                    "paragraph": "孟之側後入以爲殿，",
                    "zhushu": "之側，孟氏族也。子反。殿，丁練切。"
                },
                {
                    "paragraph": "抽矢䇿其馬，曰：“馬不進也。”",
                    "zhushu": "不欲伐善。抽，勑留切。䇿，初革切。本或作筴。"
                },
                {
                    "paragraph": "林不狃之伍曰：“走乎？”",
                    "zhushu": "不狃，魯士。五人爲伍，敗而欲走。"
                },
                {
                    "paragraph": "不狃曰：“誰不如？”",
                    "zhushu": "我不如誰而欲走。如，如字，又而庶切。"
                },
                {
                    "paragraph": "曰：“然則止乎？”不狃曰：“惡賢？”",
                    "zhushu": "言止戰惡足爲賢，皆無戰志。惡，音烏。"
                },
                {
                    "paragraph": "徐歩而死。",
                    "zhushu": "徐行而死，言魯非狃壯士，俱季孫不能使。"
                },
                {
                    "paragraph": "師獲甲首八十，",
                    "zhushu": "冉求所得。"
                },
                {
                    "paragraph": "齊人不能師。",
                    "zhushu": "不能整其師。"
                },
                {
                    "paragraph": "宵諜曰：“齊人遁。”",
                    "zhushu": "諜，間也。諜，音牒。遁，徒困切。間，間廁之間。"
                },
                {
                    "paragraph": "冉有請從之三，季孫弗許。",
                    "zhushu": ""
                },
                {
                    "paragraph": "孟孺子語人曰：“我不如顔羽，而賢於邴洩。",
                    "zhushu": "三子與孟孺子同車。語，魚據切。"
                },
                {
                    "paragraph": "子羽銳敏，",
                    "zhushu": "子羽，顔羽。銳，精也。敏，疾也。言欲戰。"
                },
                {
                    "paragraph": "我不欲戰而能黙。”",
                    "zhushu": "心雖不欲，口不言奔。黙，本亦作嘿，亡北切。"
                },
                {
                    "paragraph": "洩曰“驅之”。",
                    "zhushu": "言驅馬欲奔。"
                },
                {
                    "paragraph": "公爲與其嬖僮汪錡乗，皆死，皆殯。",
                    "zhushu": "皆，俱也。嬖，必計切。僮，本亦作童，音同，江，烏黃切。錡，魚綺切。乗，繩證切。"
                },
                {
                    "paragraph": "孔子曰：“能執干戈以衛社稷，可無殤也。”",
                    "zhushu": "時人疑童子當殤。殤，音商。八歳至十九歳爲殤。"
                },
                {
                    "paragraph": "冉有用矛於齊師，故能入其軍。孔子曰：“義也。”",
                    "zhushu": "言能以義勇。不書戰，不皆陳也。不書敗，勝負不殊。矛，亡侯切。陳，直覲切。"
                },
                {
                    "paragraph": "○夏，陳轅頗出奔鄭。初，轅頗爲司徒，賦封田以嫁公女，",
                    "zhushu": "封内之田，悉賦稅之。"
                },
                {
                    "paragraph": "有餘，以爲己大器。",
                    "zhushu": "大器，鍾鼎之屬。"
                },
                {
                    "paragraph": "國人逐之，故出。道渴，其族轅咺進稻醴、梁糗、腵脯焉。",
                    "zhushu": "糗，乾飯也。咺，況阮切。醴，音禮，以稻米爲醴酒。糗，起九切，以梁米爲之，又昌紹切。腵，丁亂切，字亦作銀，如薑桂日脯也。"
                },
                {
                    "paragraph": "喜曰：“何其給也？”對曰：“器成而具。”",
                    "zhushu": "具此醴糗。"
                },
                {
                    "paragraph": "曰：“何不吾諫？”對曰：“懼先行。”",
                    "zhushu": "恐言不從，先見逐。"
                },
                {
                    "paragraph": "○爲郊戰故，公㑹呉子伐齊。",
                    "zhushu": "欲以報也。爲，于僞切。"
                },
                {
                    "paragraph": "五月，克博。壬申，至于嬴。",
                    "zhushu": "博、嬴，齊邑也，一縣皆屬泰山。嬴，音盈。"
                },
                {
                    "paragraph": "中軍從王，",
                    "zhushu": "呉中軍。"
                },
                {
                    "paragraph": "胥門巢將上軍，王子姑曹將下軍，展如將右軍。",
                    "zhushu": "三將，呉大夫。"
                },
                {
                    "paragraph": "齊國書將中軍，髙無㔻將上軍，宗樓將下軍。陳僖子謂其弟書：“爾死，我必得志。”",
                    "zhushu": "書，子占也。欲獲死事之功。"
                },
                {
                    "paragraph": "宗子陽與閭丘明相厲也。",
                    "zhushu": "相對厲至死。子陽，宗樓也。"
                },
                {
                    "paragraph": "桑掩胥御國子。",
                    "zhushu": "國子，國書。"
                },
                {
                    "paragraph": "公孫夏曰：“二子必死。”",
                    "zhushu": "亦勸勉之。夏，戸稚切。"
                },
                {
                    "paragraph": "將戰，公孫夏命其徒歌虞殯。",
                    "zhushu": "虞殯，送葬歌曲，示必死。殯，必刃切。"
                },
                {
                    "paragraph": "陳子行命其徒具含玉。",
                    "zhushu": "子行，陳逆也。具含玉，亦示必死。行，如字，又戸郎切。含，戸暗切。本又作唅。"
                },
                {
                    "paragraph": "公孫揮命其徒曰：“人尋約，呉髮短。”",
                    "zhushu": "約，繩也。八尺爲尋。呉髪短，欲以繩貫其首。揮，許韋切。"
                },
                {
                    "paragraph": "東郭書曰：“三戰必死，於此三矣。”",
                    "zhushu": "三戰，夷儀、五氏與今。"
                },
                {
                    "paragraph": "使問弦多以琴，",
                    "zhushu": "弦多，齊人也。六年奔魯。問，遺也。遺，唯季切。"
                },
                {
                    "paragraph": "曰：“吾不復見子矣。”",
                    "zhushu": "言將死戰。"
                },
                {
                    "paragraph": "陳書曰：“此行也，吾聞鼔而已，不聞金矣。”",
                    "zhushu": "鼔以進軍，金以退軍，不聞金，言將死也。傳言呉師疆、齊人皆自知將敗。"
                },
                {
                    "paragraph": "甲戌，戰于艾陵。展如敗髙子，",
                    "zhushu": "齊上軍敗。"
                },
                {
                    "paragraph": "國子敗胥門巢，",
                    "zhushu": "呉上軍亦敗。"
                },
                {
                    "paragraph": "王卒助之，大敗齊師，獲國書、公孫夏、閭丘明、陳書、東郭書，革車八百乗，甲首三千，以獻于公。",
                    "zhushu": "公以兵從，故以勞公。卒，子忽切。乗，䋲證切。從，才用切，又如字。勞，力報切。"
                },
                {
                    "paragraph": "將戰，呉子呼叔孫，",
                    "zhushu": "叔孫，武叔州仇。"
                },
                {
                    "paragraph": "曰：“而事何也？”",
                    "zhushu": "問何職。"
                },
                {
                    "paragraph": "對曰：“從司馬。”",
                    "zhushu": "從呉司馬所命。"
                },
                {
                    "paragraph": "王賜之甲、劒鈹，曰：“奉爾君事，敬無廢命。”叔孫未能對，衛賜進，",
                    "zhushu": "賜，子貢，孔子弟子。鈹，普悲切。"
                },
                {
                    "paragraph": "曰：“州仇奉甲從君。”而拜。",
                    "zhushu": "拜受之。"
                },
                {
                    "paragraph": "公使大史固歸國子之元，",
                    "zhushu": "歸於齊也。元，首也。呉以獻魯。"
                },
                {
                    "paragraph": "寘之新篋，褽之以𤣥纁，",
                    "zhushu": "褽，薦也。寘，之䜴切。篋，苦協切。褽，音尉。或作褽以𤣥纁。纁，許云切，本亦作勲。"
                },
                {
                    "paragraph": "加組帶焉。寘書于其上，曰：“天若不識不𠂻，何以使下國？”",
                    "zhushu": "言天識不善，故殺國子。組，音祖。𠂻，音忠。"
                },
                {
                    "paragraph": "呉將伐齊，越子率其衆以朝焉，王及列士皆有饋賂。呉人皆喜，唯子胥懼，曰：“是豢呉也夫！”",
                    "zhushu": "豢，養也。若人養犧，徃，非愛之。將殺之。饋，其位切。或作餽。賂，音路。豢，音患。夫，音扶。"
                },
                {
                    "paragraph": "諫曰：“越在我，心腹之疾也。壤地同，而有欲於我。",
                    "zhushu": "欲得呉。"
                },
                {
                    "paragraph": "夫其柔服，求濟其欲也，不如早從事焉。",
                    "zhushu": "從事，擊之。"
                },
                {
                    "paragraph": "得志於齊，猶獲石田也，無所用之。",
                    "zhushu": "石田不可耕。"
                },
                {
                    "paragraph": "越不爲沼，呉其泯矣。使醫除疾，而曰“必遺𩔖焉”者，未之有也。盤庚之誥曰：“其有顚越不共，則劓殄無遺育，無俾易種于兹邑。”",
                    "zhushu": "盤庚，商書也。顚越不共，從橫不承命者也。劓，割也。殄，絶也。育，長也。俾，使也。易種，轉生種𩔖。沼，之兆切。泯，亡軫切。盤，歩干切。誥，古報切。共，音恭，注同。劓，魚器切。殄，大典切。俾，必耳切。種，章勇切。從，子容切。長，丁丈切。"
                },
                {
                    "paragraph": "是商所以興也。今君易之，將以求大，不亦難乎？”弗聽。使於齊，屬其子於鮑氏，爲王孫氏。",
                    "zhushu": "私使人至齊，屬其子改姓爲王孫，欲以辟呉禍。使，所吏切。屬，音燭，下同。"
                },
                {
                    "paragraph": "反役，王聞之，使賜之屬鏤以死。",
                    "zhushu": "艾陵役也。屬鏤，劒名。鏤，力俱切，又力侯切。"
                },
                {
                    "paragraph": "將死，曰：“樹吾墓檟，檟可材也。呉其亡乎！三年，其始弱矣。盈必毀，天之道也。”",
                    "zhushu": "越人朝之，伐齊勝之，盈之極也。爲十三年越伐呉起。檟，古雅切。木名。"
                },
                {
                    "paragraph": "○秋，季孫命脩守備，曰：“小勝大，禍也。齊至，無曰矣。”",
                    "zhushu": "善有備。守，手又切。"
                },
                {
                    "paragraph": "○冬，衛大叔疾出奔宋。",
                    "zhushu": "疾，即齊也。"
                },
                {
                    "paragraph": "初，疾娶于宋子朝，",
                    "zhushu": "子朝，宋人，仕衛爲大夫。朝，如字。"
                },
                {
                    "paragraph": "其娣嬖。",
                    "zhushu": "娣，所娶女之娣。"
                },
                {
                    "paragraph": "子朝出，",
                    "zhushu": "出奔。"
                },
                {
                    "paragraph": "孔文子使疾出其妻而妻之。疾使侍人誘其初妻之娣，寘於犂，",
                    "zhushu": "犂，衛邑。妻，七計切。犂，力𠔃切。"
                },
                {
                    "paragraph": "而爲之一宫，如二妻。文子怒，欲攻之，仲尼止之。遂奪其妻。或淫于外州，外州人奪之軒以獻。",
                    "zhushu": "外州，衛邑。軒，車也。以獻於君。"
                },
                {
                    "paragraph": "恥是二者，故出。衛人立遺，使室孔姞。",
                    "zhushu": "遺，疾之弟。孔姞，孔文子之女，疾之妻。姞，其乙切，又其吉切。"
                },
                {
                    "paragraph": "疾臣向魋，",
                    "zhushu": "爲宋向魋臣。魋，徒囬切。"
                },
                {
                    "paragraph": "納美珠焉，與之城鉏。",
                    "zhushu": "城鉏，宋邑。"
                },
                {
                    "paragraph": "宋公求珠，魋不與，由是得罪。及桓氏出，",
                    "zhushu": "出在十四年。"
                },
                {
                    "paragraph": "城鉏人攻大叔疾。衛莊公復之，",
                    "zhushu": "聽使還。"
                },
                {
                    "paragraph": "使處巢，死焉。殯於鄖，葬於少禘。",
                    "zhushu": "終言疾之失所也。巢、鄖、少禘，皆衛地。鄖，音云。少，詩照切。禘，大計切。"
                },
                {
                    "paragraph": "初，晉悼公子憖亡在衛，使其女僕而田。",
                    "zhushu": "僕，御。田，獵。憖，魚覲切；一作整，征領切。"
                },
                {
                    "paragraph": "大叔懿子止而飲之酒，",
                    "zhushu": "㦤子，大叔儀之孫。飲，於鴆切。"
                },
                {
                    "paragraph": "遂聘之，生悼子。",
                    "zhushu": "悼子，大叔疾。聘，匹政切。"
                },
                {
                    "paragraph": "悼子即位，故夏戊爲大夫。",
                    "zhushu": "夏戊，悼子之甥。夏，戸雅切。戊，音茂。"
                },
                {
                    "paragraph": "悼子亡，衛人翦夏戊。",
                    "zhushu": "翦削其爵邑。"
                },
                {
                    "paragraph": "孔文子之將攻大叔也，訪於仲尼。仲尼曰：“胡簋之事，則甞學之矣。",
                    "zhushu": "胡簋，禮器名。夏曰胡，周曰簋。簋，音軌。"
                },
                {
                    "paragraph": "甲兵之事，未之聞也。”退，命駕而行，曰：“鳥則擇木，木豈能擇鳥？”",
                    "zhushu": "以鳥自喻。"
                },
                {
                    "paragraph": "文子遽止之，曰：“圉豈敢度其私，訪衛國之難也。”",
                    "zhushu": "圍，文子名。度，謀也。遽，其據切。度，待洛切。下同。難，乃旦切。"
                },
                {
                    "paragraph": "將止，",
                    "zhushu": "仲尼止。"
                },
                {
                    "paragraph": "魯人以幣召之，乃歸。",
                    "zhushu": "於是自衛反魯，樂正，雅、頌各得其所。"
                },
                {
                    "paragraph": "○季孫欲以田賦，",
                    "zhushu": "丘賦之法，因其田財，通出馬一疋，牛三頭。今欲別其田及家，時各爲一賦，故言田賦。别，如字，又彼列切。"
                },
                {
                    "paragraph": "使冉有訪諸仲尼。仲尼曰：“丘不識也。”三發，",
                    "zhushu": "三發問。"
                },
                {
                    "paragraph": "卒曰：",
                    "zhushu": "卒，終也。"
                },
                {
                    "paragraph": "“子爲國老，待子而行，若之何子之不言也？”仲尼不對，",
                    "zhushu": "不公荅。"
                },
                {
                    "paragraph": "而私於冉有曰：“君子之行也，",
                    "zhushu": "行政事，"
                },
                {
                    "paragraph": "度於禮，施取其厚，事舉其中，斂從其薄。如是，則以丘亦足矣。",
                    "zhushu": "丘，十六井，出戎馬一疋，牛三頭，是賦之常法。施，尸䜴切。斂，力豔切。"
                },
                {
                    "paragraph": "若不度於禮，而貪冒無厭，則雖以田賦，將又不足。且子季孫若欲行而法，則周公之典在。若欲苟而行，又何訪焉？”弗聽。",
                    "zhushu": "爲明年用田賦傳。冒，亡北切，又莫報切。厭，於鹽切。",
                    "type": 2
                },
                {
                    "paragraph": "經十有二年，春，用田賦。",
                    "zhushu": "直書之者，以示改法重賦。"
                },
                {
                    "paragraph": "○夏，五月，甲辰，孟子卒。",
                    "zhushu": "魯人諱娶同姓，謂之孟子。春秋不改，所以順時。娶，本或作取，七喻切，又如字。"
                },
                {
                    "paragraph": "○公㑹呉于橐臯。",
                    "zhushu": "橐臯，在淮南逡遒縣東南。槖，章夜切，一音託。逡，音峻，又七倫切。道，音囚，又音廵。"
                },
                {
                    "paragraph": "○秋，公㑹衛侯、宋皇瑗于鄖。",
                    "zhushu": "鄖，發陽也。廣陵海陵縣東南有發繇口。繇，音遥。"
                },
                {
                    "paragraph": "○宋向巢帥師伐鄭。○冬，十有二月，螽。",
                    "zhushu": "周十二月，今十月。是歳置閏而失不置，雖書十二月，實今之九月，司歷誤一月。九月之初尚温，故得有螽。螽，音終。",
                    "type": 2
                },
                {
                    "paragraph": "傳十二年，春，王正月，用田賦。",
                    "zhushu": "終前年事。"
                },
                {
                    "paragraph": "○夏，五月，昭夫人孟子卒。昭公娶于呉，故不書姓。",
                    "zhushu": "諱娶同姓，故謂之孟子，若宋女。"
                },
                {
                    "paragraph": "死不赴，故不稱夫人。",
                    "zhushu": "不稱夫人，故不言薨。"
                },
                {
                    "paragraph": "不反哭，故不言葬小君。",
                    "zhushu": "反哭者，夫人禮也。以同姓故，不成其夫人喪。"
                },
                {
                    "paragraph": "孔子與弔，適季氏。季氏不絻，放絰而拜。",
                    "zhushu": "孔子始老，故與弔也。絻，喪冠也。孔子以小君禮往弔，季孫不服喪，故去絰，從主節制。與，音預。絻，音問。絰，大結切。去，起吕切。"
                },
                {
                    "paragraph": "○公㑹呉于橐臯，呉子使太宰嚭請尋盟。",
                    "zhushu": "尋鄫盟。"
                },
                {
                    "paragraph": "公不欲，使子貢對曰：“盟，所以周信也，",
                    "zhushu": "周，固。"
                },
                {
                    "paragraph": "故心以制之，",
                    "zhushu": "制其義。"
                },
                {
                    "paragraph": "玉帛以奉之，",
                    "zhushu": "奉贄明神。贄，音至。"
                },
                {
                    "paragraph": "言以結之，",
                    "zhushu": "結其信。"
                },
                {
                    "paragraph": "明神以要之。",
                    "zhushu": "要以禍福。要，一還切。"
                },
                {
                    "paragraph": "寡君以爲苟有盟焉，弗可改也已。若猶可改，日盟何益？今吾子曰“必尋盟”，若可尋也，亦可寒也。”",
                    "zhushu": "尋，重也。寒，歇也。重，直龍切。歇，許謁切。"
                },
                {
                    "paragraph": "乃不尋盟。",
                    "zhushu": ""
                },
                {
                    "paragraph": "○呉徴㑹于衛。初，衛人殺呉行人且姚而懼，謀於行人子羽。",
                    "zhushu": "子羽，衛大夫。且，子餘切。"
                },
                {
                    "paragraph": "子羽曰：“呉方無道，無乃辱吾君，不如止也。”子木曰：“呉方無道，",
                    "zhushu": "子木，衛大夫。"
                },
                {
                    "paragraph": "國無道，必棄疾於人。呉雖無道，猶足以患衛。",
                    "zhushu": "爲衛患也。"
                },
                {
                    "paragraph": "往也，長木之斃，無不摽也；",
                    "zhushu": "摽，擊。斃，婢丗切。摽，敷蕭切，又普交切。"
                },
                {
                    "paragraph": "國狗之瘈，無不噬也，",
                    "zhushu": "瘈，狂也。噬，齧也。狗，音苟。瘈，吉丗切。噬，市制切。齧，五結切，或作嚙。"
                },
                {
                    "paragraph": "而況大國乎？”",
                    "zhushu": ""
                },
                {
                    "paragraph": "秋，衛侯㑹呉于鄖。公及衛侯、宋皇瑗盟，",
                    "zhushu": "盟不書，畏呉𥨸盟。"
                },
                {
                    "paragraph": "而卒辭呉盟。呉人藩衛侯之舎。",
                    "zhushu": "藩，籬。藩，方元切。籬，力知切。"
                },
                {
                    "paragraph": "子服景伯謂子貢曰：“夫諸侯之㑹，事旣畢矣，侯伯致禮，地主歸餼，",
                    "zhushu": "侯伯致禮，以禮賔也。地主，所㑹主人也。餼，生物。餼，許氣切。"
                },
                {
                    "paragraph": "以相辭也。",
                    "zhushu": "各以禮相辭讓。"
                },
                {
                    "paragraph": "今呉不行禮於衛，而藩其君舎以難之，",
                    "zhushu": "難，苦困也。難，乃且切。"
                },
                {
                    "paragraph": "子盍見大宰？”乃請束錦以行。",
                    "zhushu": "以賂呉。盍，戸臘切。"
                },
                {
                    "paragraph": "語及衛故，",
                    "zhushu": "若本不爲衛請者。爲，于僞切。"
                },
                {
                    "paragraph": "大宰嚭曰：“寡君願事衛君，衛君之來也緩，寡君懼，故將止之。”",
                    "zhushu": "止，執。"
                },
                {
                    "paragraph": "子貢曰：“衛君之來，必謀於其衆。其衆或欲或否，是以緩來。其欲來者，子之黨也。其不欲來者，子之讎也。若執衛君，是墮黨而崇讎也。",
                    "zhushu": "墮，毀也。墮，許規切。下同。"
                },
                {
                    "paragraph": "夫墮子者得其志矣。且合諸侯而執衛君，誰敢不懼？墮黨崇讎，而懼諸侯，或者難以霸乎！”大宰嚭說，乃舎衛侯。衛侯歸，效夷言。子之尚幼，",
                    "zhushu": "子之，公孫彌牟。說，音恱，下同。舎，音捨，釋也，又音赦。效，戸敎切。"
                },
                {
                    "paragraph": "曰：“君必不免，其死於夷乎！執焉而又說其言，從之固矣。”",
                    "zhushu": "出公輒後卒死於越。"
                },
                {
                    "paragraph": "○冬十二月，螽。季孫問諸仲尼。仲尼曰：“丘聞之，火伏而後蟄者畢。",
                    "zhushu": "火，心星也。火伏在今十月。蟄，直立切。"
                },
                {
                    "paragraph": "今火猶西流，司歷過也。”",
                    "zhushu": "猶西流，言未盡没。如是九月，歷官失一閏，釋例論之備。"
                },
                {
                    "paragraph": "○宋、鄭之間有𨻶地焉，",
                    "zhushu": "𨻶地，間田。𨻶，去逆切。間，音閑，一本作“間地”，又如字。"
                },
                {
                    "paragraph": "曰彌作、頃丘、玉暢、嵒、戈、錫。",
                    "zhushu": "凡六邑。彌，亡支切，又亡爾切。頃，苦潁切，又音傾。暢，勑亮切；一本作“壬暢”。嵒，五咸切。戈，古禾切。錫，音羊，又星歷切。"
                },
                {
                    "paragraph": "子産與宋人爲成，曰：“勿有是。”",
                    "zhushu": "俱棄之。"
                },
                {
                    "paragraph": "及宋平、元之族自蕭奔鄭，",
                    "zhushu": "在定十五年。"
                },
                {
                    "paragraph": "鄭人爲之城嵒、戈、錫。",
                    "zhushu": "城以處平、元之族。爲，于僞切。"
                },
                {
                    "paragraph": "九月，宋向巢伐鄭，取錫，殺元公之孫，遂圍嵒。十二月，鄭罕達救嵒。丙申，圍宋師。",
                    "zhushu": "此事經在“十二月螽”上，今倒在下，更具列其月以爲别者，丘明本不以爲義例，故不皆齊同。别，如字，又彼列切。",
                    "type": 2
                },
                {
                    "paragraph": "經十有三年春，鄭罕達帥師取宋師于嵒。",
                    "zhushu": "書“取”，覆而敗之。"
                },
                {
                    "paragraph": "○夏，許男成卒。",
                    "zhushu": "無傳。成，音城，本或作戍。"
                },
                {
                    "paragraph": "○公㑹晉侯及呉子于黃池。",
                    "zhushu": "陳留卦丘縣南有黄亭，近濟水。夫差欲霸中國，尊天子，自去其僭號而稱子以告今諸侯故吏承而書之。近，附近之近。去，起吕切。僭，子念切。"
                },
                {
                    "paragraph": "○楚公子申帥師伐陳。",
                    "zhushu": "無傳。"
                },
                {
                    "paragraph": "○於越入呉。",
                    "zhushu": ""
                },
                {
                    "paragraph": "○秋，公至自㑹。",
                    "zhushu": "無傳。"
                },
                {
                    "paragraph": "○晉魏曼多帥師侵衛。",
                    "zhushu": "無傳。"
                },
                {
                    "paragraph": "○葬許元公。",
                    "zhushu": "無傳。"
                },
                {
                    "paragraph": "○九月，螽。",
                    "zhushu": "無傳。書災。"
                },
                {
                    "paragraph": "○冬，十有一月，有星孛于東方。",
                    "zhushu": "無傳。平且衆星皆没，而孛乃見，故不言所在之次。孛，歩内切。見，賢遍切。"
                },
                {
                    "paragraph": "○盗殺陳夏區夫。",
                    "zhushu": "無傳。稱盗，非大夫。夏，戸侯切。區，烏侯切。"
                },
                {
                    "paragraph": "○十有二月，螽。",
                    "zhushu": "無傳。前年季孫雖聞仲尼之言，而不正歷，失閏至此年，故復十二月螽，實十一月。復，扶又切。",
                    "type": 2
                },
                {
                    "paragraph": "傳十三年，春，宋向魋救其師。",
                    "zhushu": "救前年國嵒師。"
                },
                {
                    "paragraph": "鄭子賸使徇曰：“得桓魋者有賞。”魋也逃歸。遂取宋師于嵒，獲成讙、郜延。",
                    "zhushu": "二子，宋大夫。讙，火官切。郜，古報切，又古毒切。"
                },
                {
                    "paragraph": "以六邑爲虚。",
                    "zhushu": "空虚之名不有。虚，如字。或音墟，非。"
                },
                {
                    "paragraph": "○夏，公㑹單平公、晉定公、呉夫差于黃池。",
                    "zhushu": "平公，周卿士也。不書，尊之，不與㑹。單，音善。與，音預。"
                },
                {
                    "paragraph": "○六月，丙子，越子伐呉，爲二隧。",
                    "zhushu": "隧，道也。隧，音遂。"
                },
                {
                    "paragraph": "疇無餘、謳陽自南方，",
                    "zhushu": "二子，越大夫。謳，烏侯切。"
                },
                {
                    "paragraph": "先及郊。呉大子友、王子地、王孫彌庸、壽於姚自泓上觀之。",
                    "zhushu": "觀越師。泓，水名。泓，烏宏切。"
                },
                {
                    "paragraph": "彌庸見姑蔑之旗，",
                    "zhushu": "姑蔑，越地，今東陽大末縣。蔑，亡結切。旗，音其。大，音泰。孟康云：大，音闥。"
                },
                {
                    "paragraph": "曰：“吾父之旗也。",
                    "zhushu": "彌庸父爲越所獲，故姑蔑人得其旌旗。"
                },
                {
                    "paragraph": "不可以見讎而弗殺也。”大子曰：“戰而不克，將亡國，請待之。”彌庸不可，屬徒五十，",
                    "zhushu": "屬，㑹也。屬，音燭。"
                },
                {
                    "paragraph": "王子地助之。乙酉，戰，彌庸獲疇無餘，地獲謳陽。越子至，王子地守。丙戌，復戰，大敗呉師，獲大子友、王孫彌庸、壽於姚。",
                    "zhushu": "地守，故不獲。守，手又切。復，抶又切。"
                },
                {
                    "paragraph": "丁亥，入呉。呉人告敗于王，王惡其聞也，",
                    "zhushu": "惡諸侯聞之。惡，烏路切。"
                },
                {
                    "paragraph": "自剄七人於幕下。",
                    "zhushu": "以絶口。剄，古項切。"
                },
                {
                    "paragraph": "○秋，七月，辛丑，盟，呉、晉爭先。",
                    "zhushu": "爭㰱血先後。㰱，所洽切，又所甲切。"
                },
                {
                    "paragraph": "呉人曰：“於周室，我爲長。”",
                    "zhushu": "呉爲大伯後，故爲長。長，丁丈切。大，音泰。"
                },
                {
                    "paragraph": "晉人曰：“於姫姓，我爲伯。”",
                    "zhushu": "爲侯伯。"
                },
                {
                    "paragraph": "趙鞅呼司馬寅",
                    "zhushu": "寅，晉大夫。"
                },
                {
                    "paragraph": "曰：“日旰矣，",
                    "zhushu": "旰，晚矣。旰，古旦切。"
                },
                {
                    "paragraph": "大事未成，二臣之罪也。",
                    "zhushu": "太事，盟也。二臣，鞅與寅。"
                },
                {
                    "paragraph": "建鼓整列，二臣死之，長幼必可知也。”對曰：“請姑視之。”反曰：“肉食者無墨，",
                    "zhushu": "墨，氣色下。"
                },
                {
                    "paragraph": "今呉王有墨，國勝乎？",
                    "zhushu": "國爲敵所勝。"
                },
                {
                    "paragraph": "大子死乎？且夷德輕，不忍乆，請少待之。”",
                    "zhushu": "少待，無與爭。輕，遣政切。"
                },
                {
                    "paragraph": "乃先晉人。",
                    "zhushu": "盟。不書，諸侯恥之，故不録。"
                },
                {
                    "paragraph": "呉人將以公見晉侯，子服景伯對使者曰：“王合諸侯，則伯帥侯牧以見於王；",
                    "zhushu": "伯，王官伯。侯牧，方伯。上見，如字，又賢遍切。使，所吏切。下見，賢遍切。"
                },
                {
                    "paragraph": "伯合諸侯，則侯帥子、男以見於伯。",
                    "zhushu": "伯，諸侯長。"
                },
                {
                    "paragraph": "自王以下，朝聘玉帛不同，故敝邑之職貢於呉，有豐於晉，無不及焉，以爲伯也。今諸侯㑹，而君將以寡君見晉君，則晉成爲伯矣，敝邑將改職貢。魯賦於呉八百乗，若爲子、男，則將半邾以屬於呉，",
                    "zhushu": "半邾，三百乗。豐，芳中切。乗，繩證切。下同。"
                },
                {
                    "paragraph": "而如邾以事晉。",
                    "zhushu": "如邾，六百乗。"
                },
                {
                    "paragraph": "且執事以伯召諸侯，而以侯終之，何利之有焉？”呉人乃止。旣而悔之，",
                    "zhushu": "謂景伯欺之，"
                },
                {
                    "paragraph": "將囚景伯。景伯曰：“何也立後於魯矣，",
                    "zhushu": "何，景伯名。"
                },
                {
                    "paragraph": "將以二乗與六人從，遟速唯命。”遂囚以還。及戸，",
                    "zhushu": "戸，牖。陳留外黄縣西北東皆城是。從，才用切。牖，音酉。"
                },
                {
                    "paragraph": "謂大宰曰：“魯將以十月上辛有事於上帝、先王，季辛而畢。何丗有職焉，",
                    "zhushu": "有職於祭事。"
                },
                {
                    "paragraph": "自襄以來，未之改也。",
                    "zhushu": "魯襄公。"
                },
                {
                    "paragraph": "若不㑹，祝宗將曰：“呉實然。”",
                    "zhushu": "言魯祝宗將告神云：景伯不㑹，坐爲呉所囚。呉人信鬼，故以是恐之。坐，才卧切。恐，丘勇切。"
                },
                {
                    "paragraph": "且謂魯不共而執其賤者七人，何損焉？”大宰嚭言於王曰：“無損於魯，而祗爲名，",
                    "zhushu": "適爲惡名。共，音恭。祗，音支。"
                },
                {
                    "paragraph": "不如歸之。”乃歸景伯。",
                    "zhushu": ""
                },
                {
                    "paragraph": "呉申叔儀乞糧於公孫有山氏，",
                    "zhushu": "申叔儀，呉大夫。公孫有山，魯大夫。舊相識。"
                },
                {
                    "paragraph": "曰：“佩玉橤𠔃，余無所繫之。",
                    "zhushu": "繠然服飾備也，己獨無以繫佩。言呉王不恤下。繠，而捶切，又而水切。"
                },
                {
                    "paragraph": "𣅀酒一盛𠔃，余與褐之。”父睨之，",
                    "zhushu": "一盛，一器也。睨，視也。褐，寒賤之人。言但得視，不得飲。盛，音成，又市政切。褐，戸葛切。父，音甫。睨，五計切。"
                },
                {
                    "paragraph": "對曰：“梁則無矣，麤則有之。若登首山以呼曰：“庚癸乎”，則諾。”",
                    "zhushu": "軍中不得出糧，故爲私隱。庚，西方，主榖。癸，北方，主水。傳言呉子不與士共，飢渴所以亡。麤，七奴切。呼，火故切。"
                },
                {
                    "paragraph": "王欲伐宋，殺其丈夫，而囚其婦人。",
                    "zhushu": "以宋不㑹黃池故。言呉人悖惑文直兩切。本或作大夫，誤。悖，𥙷内切。"
                },
                {
                    "paragraph": "人。宰嚭曰：“可勝也，而弗能居也。”乃歸。",
                    "zhushu": ""
                },
                {
                    "paragraph": "○冬，呉及越平。",
                    "zhushu": "終伍貟之言。"
                }
            ]
        },
        {
            "name": "哀公下第三十",
            "paragraphs": [
                {
                    "paragraph": "哀公下第三十",
                    "zhushu": "",
                    "type": 1
                },
                {
                    "paragraph": "經十有四年，春，西狩獲麟。",
                    "zhushu": "麟者，仁獸，聖王之嘉瑞也。時無明王，出而遇獲。仲尼傷周道之不興，感嘉瑞之無應，故因魯春秋而脩中興之敎，絶筆於“獲麟”之一句，所感而作，固所以爲終也。冬獵曰狩，蓋虞人脩常職，故不書“狩”者，大野在魯西，故言“西狩”。得用曰獲。狩，手又切。麟，吕辛切，又力珍切，瑞獸也，解見詩音。瑞，常恚切。應，應對之應。中，丁仲切。"
                },
                {
                    "paragraph": "○小邾射以句繹來奔。",
                    "zhushu": "射，小邾大夫。句繹，地名。春秋止於獲麟，故射不在三叛人之數。自此以下至十六年，皆魯史記之文。弟子雖存，孔子卒，故并録以續孔子所脩之經。射，音亦。句，古侯切。繹，音亦。"
                },
                {
                    "paragraph": "○夏，四月，齊陳𢘆執其君，寘于舒州。",
                    "zhushu": "寘之切。"
                },
                {
                    "paragraph": "○庚戌，叔還卒。",
                    "zhushu": "無傳。"
                },
                {
                    "paragraph": "○五月庚申，朔，日有食之。",
                    "zhushu": "無傳。"
                },
                {
                    "paragraph": "陳宗豎出奔楚。",
                    "zhushu": "無傳。豎，上主切。"
                },
                {
                    "paragraph": "○宋向魋入于曹以叛。",
                    "zhushu": "曹，宋邑。向，舒亮切。魋，徒囬切。"
                },
                {
                    "paragraph": "○莒子狂卒。",
                    "zhushu": "無傳。狂，其廷切。"
                },
                {
                    "paragraph": "○六月，宋向魋自曹出奔衛。○宋向巢來奔。○",
                    "zhushu": ""
                },
                {
                    "paragraph": "齊人弑其君壬于舒州。○",
                    "zhushu": ""
                },
                {
                    "paragraph": "秋，晉趙鞅帥師伐衛。",
                    "zhushu": "無傳。鞅，於丈切。"
                },
                {
                    "paragraph": "○八月辛丑，仲孫何忌卒。○",
                    "zhushu": ""
                },
                {
                    "paragraph": "冬，陳宗豎自楚復入于陳，陳人殺之。",
                    "zhushu": "無傳。復，扶又切。"
                },
                {
                    "paragraph": "○陳轅買出奔楚。",
                    "zhushu": "無傳。"
                },
                {
                    "paragraph": "○有星孛。",
                    "zhushu": "無傳。不言所在，史失之。孛，歩内切。"
                },
                {
                    "paragraph": "○饑。",
                    "zhushu": "無傳。",
                    "type": 2
                },
                {
                    "paragraph": "傳十四年，春，西狩於大野，叔孫氏之車子鉏商獲麟，",
                    "zhushu": "大野，在高平鉅野縣東北大澤是也。車子，微者。鉏商，名鉏，仕居切。"
                },
                {
                    "paragraph": "以爲不祥，以賜虞人。",
                    "zhushu": "時所未甞見，故怪之。虞人，掌山澤之官。"
                },
                {
                    "paragraph": "仲尼觀之，曰：“麟也。”然後取之。",
                    "zhushu": "言魯史所以得書獲麟。"
                },
                {
                    "paragraph": "○小邾射以句繹來奔，曰：“使季路要我，吾無盟矣。”",
                    "zhushu": "子路信誠，故欲得與相要誓，而不須盟。孔子弟子旣續書魯䇿以繫於經，丘明亦隨而傳之，終於哀公以卒前事。其異事則皆略而不傳，故此經無傳者多。要，於妙切，又一遥切。"
                },
                {
                    "paragraph": "使子路，子路辭。季康子使冉有謂之曰：“千乗之國，不信其盟，而信子之言，子何辱焉？”對曰：“魯有事于小邾，不敢問故，死其城下可也。彼不臣而濟其言，是義之也，由弗能。”",
                    "zhushu": "濟，成也。乗，繩證切。年内同。"
                },
                {
                    "paragraph": "○齊簡公之在魯也，闞止有寵焉。",
                    "zhushu": "簡公，悼公陽生子壬也。闞止，子我也。事在六年。闞，苦暫切。"
                },
                {
                    "paragraph": "及即位，使爲政。陳成子憚之，驟顧諸朝。",
                    "zhushu": "成子，陳常。心不安，故數顧之。憚，大旦切。驟，仕救切。數，所角切。"
                },
                {
                    "paragraph": "諸御鞅言於公",
                    "zhushu": "鞅，齊大夫。"
                },
                {
                    "paragraph": "曰：“陳、闞不可並也，君其擇焉。”",
                    "zhushu": "擇用一人。"
                },
                {
                    "paragraph": "弗聽。",
                    "zhushu": ""
                },
                {
                    "paragraph": "子我夕，",
                    "zhushu": "夕視事。"
                },
                {
                    "paragraph": "陳逆殺人，逢之，",
                    "zhushu": "陳逆，子行，陳氏宗也。子我逢之，"
                },
                {
                    "paragraph": "遂執以入。",
                    "zhushu": "執逆至朝。"
                },
                {
                    "paragraph": "陳氏方睦，",
                    "zhushu": "欲謀齊國，故宗族和。"
                },
                {
                    "paragraph": "使疾，而遺之潘沐，備酒肉焉。",
                    "zhushu": "使詐病，因内潘沐，并得内酒肉。潘，米汁，可以沐頭。遺，唯季切。潘，芳𡊮切。沐，音木。汁，之十切。"
                },
                {
                    "paragraph": "饗守囚者，醉而殺之，而逃。子我盟諸陳於陳宗。",
                    "zhushu": "失陳逆。懼其反爲患，故盟之。"
                },
                {
                    "paragraph": "初，陳豹欲爲子我臣，",
                    "zhushu": "豹，亦陳氏族。"
                },
                {
                    "paragraph": "使公孫言已，",
                    "zhushu": "言已，介達之，介，音界，媒介也，亦因也。"
                },
                {
                    "paragraph": "已有喪而止。旣而言之，",
                    "zhushu": "旣，終喪也。"
                },
                {
                    "paragraph": "曰：“有陳豹者，長而上僂，",
                    "zhushu": "肩背僂。長，如字，又丁丈切。僂，力主切。"
                },
                {
                    "paragraph": "望視，",
                    "zhushu": "目望陽。"
                },
                {
                    "paragraph": "事君子必得志，",
                    "zhushu": "得君子意。"
                },
                {
                    "paragraph": "欲爲子臣。吾憚其爲人也，",
                    "zhushu": "恐多詐，"
                },
                {
                    "paragraph": "故緩以告。”子我曰：“何害？是其在我也。”使爲臣。他日，與之言政，說，遂有寵。謂之曰：“我盡逐陳氏而立女，若何？”對曰：“我逺於陳氏矣。",
                    "zhushu": "言已䟽逺。說，音恱。女，音汝。逺，如字，又于萬切。"
                },
                {
                    "paragraph": "且其違者不過數人，",
                    "zhushu": "違，不從也。數，所主切。"
                },
                {
                    "paragraph": "何盡逐焉？”遂告陳氏。子行曰：“彼得君，弗先，必禍子。”子行舎於公宫。",
                    "zhushu": "子行逃而𨼆於陳氏，今又𨼆於公宫。"
                },
                {
                    "paragraph": "夏五月壬申，成子兄弟四乗如公。",
                    "zhushu": "成子之兄弟，昭子莊、簡子齒、宣子夷、穆子安、廪丘子意、兹子芒盈、惠子得，凡八人，二人共一乗。廪，力甚切。芒，音亡。"
                },
                {
                    "paragraph": "子我在幄，",
                    "zhushu": "幄，帳也，聽政之處。幄，於角切。處，昌慮切。"
                },
                {
                    "paragraph": "出逆之，遂入，閉門。",
                    "zhushu": "成子入，反閉門不納子我。"
                },
                {
                    "paragraph": "侍人禦之，",
                    "zhushu": "“子我侍人禦”，本亦作“御”，魚吕切。"
                },
                {
                    "paragraph": "子行殺侍人。",
                    "zhushu": "素在内，故得殺之。"
                },
                {
                    "paragraph": "公與婦人飲酒于檀臺，成子遷諸寢。",
                    "zhushu": "徙公使居正寢。檀，大丹切。"
                },
                {
                    "paragraph": "公執戈將擊之。",
                    "zhushu": "疑其欲作亂。"
                },
                {
                    "paragraph": "大史子餘曰：“非不利也，將除害也。”",
                    "zhushu": "言將爲公除害。大，音泰。爲，于僞切。下“逆爲”、下注“爲公”同。"
                },
                {
                    "paragraph": "成子出舎于庫，",
                    "zhushu": "以公怒故。"
                },
                {
                    "paragraph": "聞公猶怒，將出，曰：“何所無君？”子行抽劒曰：“需，事之賊也。",
                    "zhushu": "言需疑則害事。需，音須。"
                },
                {
                    "paragraph": "誰非陳宗？",
                    "zhushu": "言陳氏宗族衆多。"
                },
                {
                    "paragraph": "所不殺子者，有如陳宗！”",
                    "zhushu": "言子若欲出，我必殺子，明如陳宗。"
                },
                {
                    "paragraph": "乃止。",
                    "zhushu": ""
                },
                {
                    "paragraph": "子我歸，屬徒，攻闈與大門，",
                    "zhushu": "闈，宫中小門。大門，公門也。屬，之欲切。闈，音韋。"
                },
                {
                    "paragraph": "皆不勝，乃出。陳氏追之，失道於弇中，適豐丘。",
                    "zhushu": "弇中，狹路。豐丘，陳氏邑。弇，於檢切，又音淹。狹，音洽。"
                },
                {
                    "paragraph": "豐丘人執之以告，殺諸郭關。",
                    "zhushu": "齊關名。"
                },
                {
                    "paragraph": "成子將殺大陸子方，",
                    "zhushu": "子方，子我臣。"
                },
                {
                    "paragraph": "陳逆請而免之。以公命取車於道，",
                    "zhushu": "子方取道中行人車。"
                },
                {
                    "paragraph": "及耏，衆知而東之。",
                    "zhushu": "知其矯命，奪車逐使東。耏，音而。矯，本又作“橋”，居表切。"
                },
                {
                    "paragraph": "出雍門，",
                    "zhushu": "齊城門也。雍，於用切。"
                },
                {
                    "paragraph": "陳豹與之車，弗受，曰：“逆爲余請，豹與余車，余有私焉。事子我而有私於其讎，何以見魯、衛之士？”",
                    "zhushu": "傳言陳氏務施。施，式氏切。"
                },
                {
                    "paragraph": "東郭賈奔衛。",
                    "zhushu": "賈，即子方。"
                },
                {
                    "paragraph": "庚辰，陳𢘆執公于舒州。公曰：“吾早從鞅之言，不及此。”",
                    "zhushu": "悔不誅陳氏。"
                },
                {
                    "paragraph": "○宋桓魋之寵害於公，",
                    "zhushu": "恃寵驕盈。"
                },
                {
                    "paragraph": "公使夫人驟請享焉，而將討之。",
                    "zhushu": "夫人，景公母也。數請享飲，欲因請討之。數，所角切。"
                },
                {
                    "paragraph": "未及，魋先謀公，請以鞌易薄。",
                    "zhushu": "鞌，向魋邑。薄，公邑。欲因易邑，爲公享宴而作亂。鞌，音安。"
                },
                {
                    "paragraph": "公曰：“不可。薄，宗邑也。”",
                    "zhushu": "宗廟所在。"
                },
                {
                    "paragraph": "乃益鞌七邑，而請享公焉，",
                    "zhushu": "僞喜於受賜。"
                },
                {
                    "paragraph": "以日中爲期，家備盡往。",
                    "zhushu": "甲兵之備。"
                },
                {
                    "paragraph": "公知之，告皇野曰：“余長魋也。",
                    "zhushu": "少長育之。皇野，司馬子仲。長，丁丈切。少，詩照切。"
                },
                {
                    "paragraph": "今將禍余，請即救。”司馬子仲曰：“有臣不順，神之所惡也，而況人乎？敢不承命？不得左師不可，",
                    "zhushu": "左師，向魋兄向巢也。惡，烏路切。"
                },
                {
                    "paragraph": "請以君命召之。”左師毎食，擊鍾。聞鍾聲，公曰：“夫子將食。”旣食，又奏。",
                    "zhushu": "奏樂。"
                },
                {
                    "paragraph": "公曰：“可矣。”以乗車往，曰：“迹人來告",
                    "zhushu": "主迹，禽獸者。迹，子亦切。"
                },
                {
                    "paragraph": "曰：“逢澤有介麋焉。”",
                    "zhushu": "地理志言逢澤在熒陽開封縣東北。逺，疑非。介，大也。介，音界。麋，九倫切。獐也。本又作麋，亡悲切。"
                },
                {
                    "paragraph": "公曰：“雖魋未來，得左師，吾與之田，若何？”",
                    "zhushu": "皇野稱公命："
                },
                {
                    "paragraph": "君憚告子，",
                    "zhushu": "難以游戲煩大臣。”難，乃旦切。"
                },
                {
                    "paragraph": "野曰：“甞私焉。”",
                    "zhushu": "甞，試也。"
                },
                {
                    "paragraph": "君欲速，故以乗車逆子。”與之乗，至，公告之故，拜，不能起。司馬曰：“君與之言。”",
                    "zhushu": "使公與要誓。"
                },
                {
                    "paragraph": "公曰：“所難子者，上有天，下有先君。”",
                    "zhushu": "言雖誅魋，要不負言，使禍難及子。"
                },
                {
                    "paragraph": "對曰：“魋之不共，宋之禍也，敢不唯命是聽。”司馬請瑞焉，",
                    "zhushu": "瑞，符節以發兵。"
                },
                {
                    "paragraph": "以命其徒攻桓氏。",
                    "zhushu": "桓氏，向魋。"
                },
                {
                    "paragraph": "其父兄故臣曰：“不可。”",
                    "zhushu": "司馬故臣，與桓魋無怨者。"
                },
                {
                    "paragraph": "其新臣曰：“從吾君之命。”遂攻之。子頎騁而告桓司馬。",
                    "zhushu": "子頎，桓魋弟。桓司馬即魋也。頎，音祈。騁，勑領切。"
                },
                {
                    "paragraph": "司馬欲入，",
                    "zhushu": "入攻君。"
                },
                {
                    "paragraph": "子車止之，",
                    "zhushu": "車亦魋弟。"
                },
                {
                    "paragraph": "曰：“不能事君，而又伐國，民不與也，祇取死焉。”向魋遂入于曹以叛。",
                    "zhushu": "八年，宋滅曹以爲邑。祇音支。"
                },
                {
                    "paragraph": "六月，使左師巢伐之，欲質大夫以入焉。",
                    "zhushu": "巢不能克魋，恐公怒，欲得國内大夫爲質。還八國。質，音致。下同。"
                },
                {
                    "paragraph": "不能，亦入于曹，取質。",
                    "zhushu": "不能得大夫，故入曹，劫曹人子弟而質之，欲以自固。"
                },
                {
                    "paragraph": "魋曰：“不可。旣不能事君，又得罪于民，將若之何？乃舎之。",
                    "zhushu": "舎曹子弟。舎音赦，又音捨。"
                },
                {
                    "paragraph": "民遂叛之。向魋奔衛。向巢來奔，宋公使止之，曰：“寡人與子有言矣，不可以絶向氏之祀。”辭曰：“臣之罪大，盡滅桓氏可也。若以先臣之故，而使有後，君之惠也。若臣，則不可以入矣。”",
                    "zhushu": ""
                },
                {
                    "paragraph": "司馬牛致其邑與珪焉，而適齊。",
                    "zhushu": "牛，桓魋弟也。珪，守邑符信。"
                },
                {
                    "paragraph": "向魋出於衛地，公文氏攻之，",
                    "zhushu": "公文氏，衛大夫。"
                },
                {
                    "paragraph": "求夏后氏之璜焉。與之他玉，而奔齊，陳成子使爲次卿。司馬牛又致其邑焉，而適呉。",
                    "zhushu": "示不與魋同。夏，戸雅切。璜，音黃。"
                },
                {
                    "paragraph": "呉人惡之，而反。趙簡子召之，陳成子亦召之，卒於魯郭門之外，阬氏葬諸丘輿。",
                    "zhushu": "阬氏，魯人也。秦山南城縣西北有輿城。録其卒葬所在，愍賢者失所。惡，烏路切。阮，苦庚切，或音剛。輿，音餘。"
                },
                {
                    "paragraph": "○甲午，齊陳𢘆弑其君壬于舒州。",
                    "zhushu": "壬，簡公也。"
                },
                {
                    "paragraph": "孔丘三日齊，而請伐齊三。公曰：“魯爲齊弱乆矣，子之伐之，將若之何？”對曰：“陳𢘆弑其君，民之不與者半。以魯之衆，加齊之半，可克也。”公曰：“子告季孫。”孔子辭，",
                    "zhushu": "辭不告。齊，側皆切，一本又作齊。三，如字，又息暫切。"
                },
                {
                    "paragraph": "退而告人曰：“吾以從大夫之後也，故不敢不言。”",
                    "zhushu": "甞爲大夫而去，故言後。"
                },
                {
                    "paragraph": "○初，孟孺子洩將圉馬於成，",
                    "zhushu": "洩，孟㦤子之子孟武伯也。圉，畜養也。成，孟氏邑。洩，息列切。圉，魚吕切。"
                },
                {
                    "paragraph": "成宰公孫宿不受，曰：“孟孫爲成之病，不圉馬焉。”",
                    "zhushu": "病，謂民貧困。爲，于僞切。"
                },
                {
                    "paragraph": "孺子怒，襲成。從者不得入，乃反。成有司使，孺子鞭之。",
                    "zhushu": "恨恚，故鞭成有司之使人。從，才用切。恚，一瑞切。"
                },
                {
                    "paragraph": "秋八月辛丑，孟懿子卒。成人奔喪，弗内。袒、免哭于衢，聽共，弗許。",
                    "zhushu": "請聽命，共使。内，如字，又音納。袒，音但。免，音問。衢，其俱切。共，音恭。"
                },
                {
                    "paragraph": "懼，不歸。",
                    "zhushu": "不敢歸成。爲明年成叛傳。",
                    "type": 2
                },
                {
                    "paragraph": "經十有五年春，王正月，成叛。○",
                    "zhushu": ""
                },
                {
                    "paragraph": "夏，五月，齊髙無㔻出奔北燕。",
                    "zhushu": "無傳。平，普悲切。"
                },
                {
                    "paragraph": "○鄭伯伐宋。",
                    "zhushu": "無傳。"
                },
                {
                    "paragraph": "○秋，八月，大雩。",
                    "zhushu": "無傳。雩，音于。"
                },
                {
                    "paragraph": "○晉趙鞅帥師伐衛。",
                    "zhushu": "無傳。"
                },
                {
                    "paragraph": "○冬，晉侯伐鄭，",
                    "zhushu": "無傳。"
                },
                {
                    "paragraph": "○及齊平。",
                    "zhushu": "魯與齊平。"
                },
                {
                    "paragraph": "○衛公孟彄出奔齊。",
                    "zhushu": "無傳。彄，苦侯切。",
                    "type": 2
                },
                {
                    "paragraph": "傳十五年，春，成叛于齊。武伯伐成，不克，遂城輸。",
                    "zhushu": "以偪成。"
                },
                {
                    "paragraph": "○夏，楚子西、子期伐呉，及桐汭。",
                    "zhushu": "宣城廣德縣西南有桐水，出白石山，西北入丹陽湖。汭，如銳切。"
                },
                {
                    "paragraph": "陳侯使公孫貞子弔焉，",
                    "zhushu": "弔爲楚所伐。"
                },
                {
                    "paragraph": "及良而卒，",
                    "zhushu": "良，呉地。"
                },
                {
                    "paragraph": "將以尸入。",
                    "zhushu": "聘禮：若賔死，未將命，則旣斂於棺，造於朝，介將命。斂，力驗切。造，七報切。介，音界。"
                },
                {
                    "paragraph": "呉子使大宰嚭勞，且辭曰：“以水潦之不時，無乃廪然隕大夫之尸，",
                    "zhushu": "廪然，傾動貌。勞，力報切，又音老。廪，力甚切。隕，于敏切。"
                },
                {
                    "paragraph": "以重寡君之憂，寡君敢辭。”上介。芋尹蓋對",
                    "zhushu": "蓋，陳大夫，貞子上介。重，直用切。寡君敢辭上介，絶句。芋，于付切。"
                },
                {
                    "paragraph": "曰：“寡君聞楚爲不道，荐伐呉國，",
                    "zhushu": "荐，重也。荐，在徧切。"
                },
                {
                    "paragraph": "滅厥民人。寡君使蓋備使，弔君之下吏。",
                    "zhushu": "備，猶副也。使，所吏切。盡。芋尹蓋辭同。"
                },
                {
                    "paragraph": "無禄，使人逢天之慼，大命隕隊，絶丗于良。",
                    "zhushu": "絶丗，猶言棄丗。"
                },
                {
                    "paragraph": "廢日共積，",
                    "zhushu": "廢行道之日，以共具殯歛所積聚之用。共，音恭。積，子賜切，又如字。殯，必刃切。聚，才喻切，又如字。"
                },
                {
                    "paragraph": "一日遷次。",
                    "zhushu": "一日便遷次，不敢留君命。"
                },
                {
                    "paragraph": "今君命逆使人曰：“無以尸造于門”，是我寡君之命委于草莽也。且臣聞之曰：“事死如生，禮也。”於是乎有朝聘而終，以尸將事之禮，",
                    "zhushu": "朝聘道死，以尸行事。莽，亡黨切。"
                },
                {
                    "paragraph": "又有朝聘而遭喪之禮。",
                    "zhushu": "遭所聘之喪，"
                },
                {
                    "paragraph": "若不以尸將命，是遭喪而還也，無乃不可乎？以禮防民，猶或踰之。今大夫曰“死而棄之”，是棄禮也，其何以爲諸侯主？",
                    "zhushu": "謂主盟也。"
                },
                {
                    "paragraph": "先民有言曰：“無穢虐士。”",
                    "zhushu": "虐士，死者。"
                },
                {
                    "paragraph": "備使奉尸將命，苟我寡君之命達于君所，雖隕于深淵，則天命也，非君與渉人之過也。”呉人内之。",
                    "zhushu": "傳言芋尹蓋知禮。内，如字，又音納。"
                },
                {
                    "paragraph": "○秋，齊陳瓘如楚，",
                    "zhushu": "瓘，陳𢘆之兄子玉也。瓘，古唤切。"
                },
                {
                    "paragraph": "過衛，仲由見之，",
                    "zhushu": "仲由，子路。過，古禾切。"
                },
                {
                    "paragraph": "曰：“天或者以陳氏爲斧斤，旣斲喪公室，而他人有之，不可知也。其使終饗之，亦不可知也。",
                    "zhushu": "饗，受也。斲，陟角切。䘮，息浪切。下同。"
                },
                {
                    "paragraph": "若善魯以待時，不亦可乎？何必惡焉？”",
                    "zhushu": "仲由事孔子，故爲魯言。爲，子僞切。下“爲衛”、“爲請”同。"
                },
                {
                    "paragraph": "子玉曰：“然。吾受命矣。”子使告我弟。”",
                    "zhushu": "弟，成子也。"
                },
                {
                    "paragraph": "○冬，及齊平。子服景伯如齊，子贛爲介，見公孫成",
                    "zhushu": "公孫成，成宰公孫宿也。"
                },
                {
                    "paragraph": "曰：“人皆臣人，而有背人之心，況齊人雖爲子役，其有不貳乎？",
                    "zhushu": "言子叛魯，齊人亦將叛子。背，音佩。"
                },
                {
                    "paragraph": "子，周公之孫也，多饗大利，猶思不義。利不可得，而喪宗國，將焉用之？”",
                    "zhushu": "喪宗國，謂以邑入齊，使魯有危亡之禍。焉，於䖍切。"
                },
                {
                    "paragraph": "成曰：“善哉！吾不早聞命。”",
                    "zhushu": "傳言仲尼之徒，皆忠於魯國。"
                },
                {
                    "paragraph": "陳成子館客，",
                    "zhushu": "使景伯、子贛就館。"
                },
                {
                    "paragraph": "曰：“寡君使𢘆告曰：“寡人願事君如事衛君。”",
                    "zhushu": "言衛與齊同好，西魯未肯。好，呼報切。"
                },
                {
                    "paragraph": "景伯揖子贛而進之，對曰：“寡君之願也。昔晉人伐衛，",
                    "zhushu": "在定八年。"
                },
                {
                    "paragraph": "齊爲衛故，伐晉冠氏，喪車五百。",
                    "zhushu": "在定九年。冠氏，陽平館陶縣。冠，如字，又古喚切。"
                },
                {
                    "paragraph": "因與衛地，自濟以西，禚、媚、杏以南，書社五百。",
                    "zhushu": "二十五家爲一社，籍書而致之。濟，子禮切。禚，諸若切。"
                },
                {
                    "paragraph": "呉人加敝邑以亂，",
                    "zhushu": "在八年。"
                },
                {
                    "paragraph": "齊因其病，取讙與闡，",
                    "zhushu": "亦在八年。"
                },
                {
                    "paragraph": "寡君是以寒心。若得視衛君之事君也，則固所願也。”成子病之，乃歸成。",
                    "zhushu": "病其言也。"
                },
                {
                    "paragraph": "公孫宿以其兵甲入于嬴。",
                    "zhushu": "嬴，齊邑。嬴，音盈。"
                },
                {
                    "paragraph": "○衛孔圉取大子蒯聵之姊，生悝。",
                    "zhushu": "孔圉，孔文子也。蒯聵姊，孔伯姫。圉，魚吕切。蒯，苦怪切。聵，魚怪切。悝，苦回切。"
                },
                {
                    "paragraph": "孔氏之腎渾良夫長而美，孔文子卒，通於内。",
                    "zhushu": "通伯姫。渾，戸門切。長，丁丈切，又如字。"
                },
                {
                    "paragraph": "大子在戚，孔姫使之焉。",
                    "zhushu": "使良夫詣大子所。使，所吏切，又如字。"
                },
                {
                    "paragraph": "大子與之言曰：“苟使我入獲國，服冕乗軒，三死無與。”",
                    "zhushu": "冕，大夫服。軒，大夫車。三死，死罪三。與，音預。"
                },
                {
                    "paragraph": "與之盟，爲請於伯姫。",
                    "zhushu": "良夫爲大子請。"
                },
                {
                    "paragraph": "閏月，良夫與大子入，舎於孔氏之外圃。",
                    "zhushu": "圃，園圃，布五切。"
                },
                {
                    "paragraph": "昏，二人蒙衣而乗，",
                    "zhushu": "二人，大子與良夫。蒙衣，爲婦人服也。乗，繩證切。下同。"
                },
                {
                    "paragraph": "寺人羅御，如孔氏。孔氏之老欒寧問之，稱姻妾以告。",
                    "zhushu": "自稱昏姻家妾。欒，力丸切。姻，音因。"
                },
                {
                    "paragraph": "遂入，適伯姫氏。旣食，孔伯姫杖戈而先，大子與五人介，輿豭從之。",
                    "zhushu": "介，被甲。輿豭豚，欲以盟。杖，直亮切，又音丈。豭，音加。被，皮寄切。"
                },
                {
                    "paragraph": "迫孔悝於廁，彊盟之，",
                    "zhushu": "孔氏專政，故劫孔悝，欲令逐輒。孔悝，本又作“叔悝”。厠，初吏切。彊，其丈切。劫，居業切，今力呈切。"
                },
                {
                    "paragraph": "遂劫以登臺。欒寧將飲酒，炙未熟，聞亂，使告季子。",
                    "zhushu": "季子，子路也，爲孔氏邑宰。炙，章夜切。"
                },
                {
                    "paragraph": "召獲駕乗車，",
                    "zhushu": "召獲，衛大夫。駕乗車，言不欲戰。召，上照切。"
                },
                {
                    "paragraph": "行爵食炙，奉衛侯輒來奔。",
                    "zhushu": ""
                },
                {
                    "paragraph": "季子將入，遇子羔將出，",
                    "zhushu": "子羔，衛大夫髙柴，孔子弟子。將出奔。"
                },
                {
                    "paragraph": "曰：“門已閉矣。”季子曰：“吾姑至焉。”",
                    "zhushu": "且欲至門。"
                },
                {
                    "paragraph": "子羔曰：“弗及，不踐其難。”",
                    "zhushu": "言政不及己，可不須踐其難。難，乃旦切。下皆同。"
                },
                {
                    "paragraph": "季子曰：“食焉，不辟其難。”",
                    "zhushu": "謂食孔氏禄。"
                },
                {
                    "paragraph": "子羔遂出，子路入。及門，公孫敢門焉，",
                    "zhushu": "守門。"
                },
                {
                    "paragraph": "曰：“無入爲也。”",
                    "zhushu": "言輒已出，無爲復入。復，扶又切。"
                },
                {
                    "paragraph": "季子曰：“是公孫也，求利焉而逃其難。由不然，利其禄，必救其患。”有使者出，乃入。",
                    "zhushu": "因門開而入。使，所吏切。"
                },
                {
                    "paragraph": "曰：“大子焉用孔悝？雖殺之，必或繼之。”",
                    "zhushu": "言己必繼孔悝爲難，攻大子。焉，於䖍切。"
                },
                {
                    "paragraph": "且曰：“大子無勇，若燔臺，半，必舎孔叔。”大子聞之，懼，下石乞、盂黶敵子路。",
                    "zhushu": "二子，蒯聵黨。敵，當也。燔，音煩。舎，音捨，又如字。盂，音于。黶，於減切。"
                },
                {
                    "paragraph": "以戈擊之，斷纓。子路曰：“君子死，冠不免。”",
                    "zhushu": "不使冠在地。斷，丁管切。"
                },
                {
                    "paragraph": "結纓而死。孔子聞衛亂，曰：“柴也其來，由也死矣。”",
                    "zhushu": ""
                },
                {
                    "paragraph": "孔悝立莊公。",
                    "zhushu": "莊公，蒯聵也。"
                },
                {
                    "paragraph": "莊公害故政，欲盡去之，",
                    "zhushu": "故政，輒之臣。去，起吕切。"
                },
                {
                    "paragraph": "先謂司徒瞞成曰：“寡人離病於外乆矣，子請亦甞之。”歸告禇師比，欲與之伐公，不果。",
                    "zhushu": "比，禇師聲子。爲明年瞞成奔起。瞞，莫干切。禇，中吕切。",
                    "type": 2
                },
                {
                    "paragraph": "經十有六年，春，王正月，己卯，衛丗子蒯聵自戚入于衛。○衛侯輒來奔。",
                    "zhushu": "書此春，皆從告。"
                },
                {
                    "paragraph": "○二月，衛子還成出奔宋。",
                    "zhushu": "即瞞成。還，音旋。"
                },
                {
                    "paragraph": "○夏，四月，己丑，孔丘卒。",
                    "zhushu": "仲尼旣告老去位，猶書“卒”者，魯之君臣宗其聖德，殊而異之。魯襄二十二年生，至今七十三也。四月十八日乙丑，無己丑。己丑，五月十二日。日月必有誤。釋文：孔子卒孔子作春秋，終於“獲麟”之一句，公羊、榖梁經是也。弟子欲記聖師之卒，故採魯史記以續夫子之經，而終於此。丘明因隨而作傳，終於哀公。從此已下，無復經矣。“魯襄二十二年生，至今七十三也”，本或作“魯襄二十三年生，至今七十二”，則與史記孔子丗家異，此本非也。",
                    "type": 2
                },
                {
                    "paragraph": "傳十六年，春，瞞成、禇師比出奔宋。",
                    "zhushu": "欲伐莊公，不果而奔。"
                },
                {
                    "paragraph": "○衛侯使鄢武子告于周，",
                    "zhushu": "武子，衛大夫𦙝也。鄢，於䖍切。𦙝，許乙切。"
                },
                {
                    "paragraph": "曰：“蒯聵得罪于君父、君母，逋竄于晉。晉以王室之故，不棄兄弟，寘諸河上。",
                    "zhushu": "河上，戚也。逋，布呉切。竄，七亂切。寘，之䜴切。"
                },
                {
                    "paragraph": "天誘其𠂻，獲嗣守封焉。使下臣𦙝敢告執事。”王使單平公對曰：“𦙝以嘉命來告余一人。”往謂叔父，余嘉乃成丗，復爾禄次，敬之哉！",
                    "zhushu": "繼父之丗，還居君之禄次。𠂻，音忠。單，音善。“余嘉乃成丗”，絶句。"
                },
                {
                    "paragraph": "方天之休，",
                    "zhushu": "言天方受爾以休。休，許虬切，美也。"
                },
                {
                    "paragraph": "弗敬弗休，悔其可追？”",
                    "zhushu": "傳終蒯聵之事。"
                },
                {
                    "paragraph": "○夏四月己丑，孔丘卒。公誄之曰：“旻天不弔，不憖遺一老，俾屏余一人以在位，",
                    "zhushu": "仁覆閔下，故稱旻天。弔，至也。憖，且也。俾，使也。屏，蔽也。誄，力䡃切；說文云：謚也。旻，亡巾切。弔，如字，又音的。憖，魚覲切。俾，必爾切。屏，必領切。"
                },
                {
                    "paragraph": "煢煢余在疚。嗚呼哀哉！尼父，無自律。”",
                    "zhushu": "疚，病也。律，法也。言喪尼父，無以自爲法。煢，求營切。疚，久又切。父，音甫。喪，息浪切。"
                },
                {
                    "paragraph": "子贛曰：“君其不没於魯乎！夫子之言曰：“禮失則昏，名失則愆。失志爲昏，失所爲愆。”生不能用，死而誄之，非禮也；稱一人，非名也。",
                    "zhushu": "天子稱一人，非諸侯之名。愆，起䖍切。"
                },
                {
                    "paragraph": "君兩失之。”○",
                    "zhushu": ""
                },
                {
                    "paragraph": "六月，衛侯飲孔悝酒於平陽，",
                    "zhushu": "東郡燕縣東北有平陽亭。飲，於鴆切。"
                },
                {
                    "paragraph": "重酬之。大夫皆有納焉。",
                    "zhushu": "納財賄也。"
                },
                {
                    "paragraph": "醉而送之，夜半而遣之。",
                    "zhushu": "夜遣者，慙負孔悝，不欲令人見。令，力呈切。"
                },
                {
                    "paragraph": "載伯姫於平陽而行，",
                    "zhushu": "載其母俱去。"
                },
                {
                    "paragraph": "及西門，",
                    "zhushu": "平陽門。"
                },
                {
                    "paragraph": "使貳車反祏於西圃。",
                    "zhushu": "使副車還取廟主。西圃，孔氏廟所在。祏，藏主石函。祏，音石。圃，布五切。函，音咸。"
                },
                {
                    "paragraph": "子伯季子初爲孔氏臣，新登于公，",
                    "zhushu": "升爲大夫。"
                },
                {
                    "paragraph": "請追之，遇載祏者，殺而乗楚車。",
                    "zhushu": "子伯殺載祏者，"
                },
                {
                    "paragraph": "許公爲反祏，",
                    "zhushu": "孔悝怪載祏者久不來，使公爲反逆之。許公爲，如字，人姓名。反，本亦作返，音同。"
                },
                {
                    "paragraph": "遇之，曰：“與不仁人爭，明，無不勝。”",
                    "zhushu": "不仁人，謂子伯季子也。明無不勝，言必勝。爭，爭𨷵之爭。"
                },
                {
                    "paragraph": "必使先射，射三發，皆逺許爲。許爲射之，殪。",
                    "zhushu": "傳言子伯不仁，所以死也。射，食亦切，下同。發，如字，一音廢。逺，于萬切。殪，於計切。"
                },
                {
                    "paragraph": "或以其車從，",
                    "zhushu": "從公爲。從，才用切，又如字。"
                },
                {
                    "paragraph": "得祐於橐中。孔悝出奔宋。",
                    "zhushu": "槖，音託。"
                },
                {
                    "paragraph": "○楚大子建之遇䜛也，自城父奔宋，",
                    "zhushu": "在昭十九年。父，音甫。"
                },
                {
                    "paragraph": "入辟華氏之亂於鄭，",
                    "zhushu": "在昭二十年。華，戸化切。"
                },
                {
                    "paragraph": "鄭人甚善之。又適晉，與晉人謀襲鄭，乃求復焉。鄭人復之如初。晉人使諜於子木，請行而期焉。",
                    "zhushu": "請行襲鄭之期。子木，即建也。諜，徒協切。"
                },
                {
                    "paragraph": "子木暴虐於其私邑，邑人訴之，鄭人省之，得晉諜焉，遂殺子木。其子曰勝，在呉，子西欲召之，葉公曰：“吾聞勝也詐而亂，無乃害乎？”",
                    "zhushu": "葉公子髙，沈諸梁也。葉，始涉切。"
                },
                {
                    "paragraph": "子西曰：“吾聞勝也信而勇，不爲不利，舎諸邊竟，使衛藩焉。”",
                    "zhushu": "使爲藩屏之衛。竟，音境。藩，方元切。"
                },
                {
                    "paragraph": "葉公曰：“周仁之謂信，",
                    "zhushu": "周，親也。"
                },
                {
                    "paragraph": "率義之謂勇。",
                    "zhushu": "率，行也。"
                },
                {
                    "paragraph": "吾聞勝也好復言，",
                    "zhushu": "言之所許，必欲復行之，不顧道理。好，呼報切。"
                },
                {
                    "paragraph": "而求死士，殆有私乎？",
                    "zhushu": "私謀復讎。"
                },
                {
                    "paragraph": "復言，非信也；期死，非勇也。",
                    "zhushu": "期，必也。"
                },
                {
                    "paragraph": "子必悔之。”弗從。召之，使處呉竟，爲白公。",
                    "zhushu": "白，楚邑也。汝隂襃信縣西南有白亭。"
                },
                {
                    "paragraph": "請伐鄭，子西曰：“楚未節也，",
                    "zhushu": "言楚國新復，政令猶未得節制。"
                },
                {
                    "paragraph": "不然，吾不忘也。”他日，又請，許之。未起師，晉人伐鄭，楚救之，與之盟。勝怒曰：“鄭人在此，讎不逺矣。”",
                    "zhushu": "比子西於鄭人。"
                },
                {
                    "paragraph": "勝自厲劒，子期之子平見之，曰：“王孫何自厲也？”曰：“勝以直聞，不告女，庸爲直乎？將以殺爾父。”平以告子西，子西曰：“勝如𡖉，余翼而長之。",
                    "zhushu": "以鳥爲喻。女，音汝。𡖉，來管切。長，丁丈切。"
                },
                {
                    "paragraph": "楚國第，",
                    "zhushu": "用士之次第。第，大細切。注同。"
                },
                {
                    "paragraph": "我死，令尹、司馬，非勝而誰？”勝聞之曰：“令尹之狂也，得死，乃非我。”",
                    "zhushu": "言我必殺之。若得自死，我乃不復成人。復，扶又切。"
                },
                {
                    "paragraph": "子西不悛。勝謂石乞",
                    "zhushu": "石乞，勝之徒。悛，七全切。"
                },
                {
                    "paragraph": "曰：“王與二卿士，",
                    "zhushu": "二卿士，子西、子期。"
                },
                {
                    "paragraph": "皆五百人當之，則可矣。”乞曰：“不可得也。”",
                    "zhushu": "五百人不可得。"
                },
                {
                    "paragraph": "曰：“市南有熊冝僚者，若得之，可以當五百人矣。”乃從白公而見之。與之言，說。告之故，辭。",
                    "zhushu": "告欲作亂。冝僚辭距之。熊，音雄。冝僚者，本或作熊相冝僚。相，息亮切。說，音恱。"
                },
                {
                    "paragraph": "承之以劒，不動。",
                    "zhushu": "抜劒指其喉。喉，音侯。"
                },
                {
                    "paragraph": "勝曰：“不爲利謟，不爲威惕，不洩人言以求媚者，去之。”",
                    "zhushu": ""
                },
                {
                    "paragraph": "呉人伐愼，曰：“公敗之。",
                    "zhushu": "汝隂。愼縣也。爲，于僞切。謟，勑撿切。惕，他歷切。洩，息列切，又以制切。"
                },
                {
                    "paragraph": "請以戰備獻。”",
                    "zhushu": "與呉戰之所得鎧杖兵器，皆備而獻之。欲固以爲亂。鎧，苦代切。杖，直亮切。"
                },
                {
                    "paragraph": "許之。遂作亂。秋七月，殺子西、子期于朝，而劫惠王。子西以袂掩面而死。",
                    "zhushu": "慙於葉公。劫，居業切。袂，彌丗切。"
                },
                {
                    "paragraph": "子期曰：“昔者吾以力事君，不可以弗終。”抉豫章以殺人而後死。",
                    "zhushu": "以效其多力。豫章，大木。抉，烏穴切。"
                },
                {
                    "paragraph": "石乞曰：“焚庫弑王，不然不濟。”白公曰：“不可。弑王不祥，焚庫無聚，將何以守矣？”乞曰：“有楚國而治其民，以敬事神，可以得祥，且有聚矣，何患？”弗從。",
                    "zhushu": ""
                },
                {
                    "paragraph": "葉公在蔡，",
                    "zhushu": "蔡遷州來，楚并其地。聚，才住切。"
                },
                {
                    "paragraph": "方城之外皆曰：“可以入矣。”子髙曰：“吾聞之，以險徼幸者，其求無饜，偏重必離。”",
                    "zhushu": "險，猶惡也。所求無饜則不安，譬如物偏重則離敗，欲須其斃而討之。徼，古堯切。饜，於豔切。"
                },
                {
                    "paragraph": "聞其殺齊管脩也，而後入。",
                    "zhushu": "管脩，楚賢大夫，故齊管仲之後。聞其殺賢，知其可討。"
                },
                {
                    "paragraph": "白公欲以子閭爲王，",
                    "zhushu": "子閭，平王子啓，五辭玉者。"
                },
                {
                    "paragraph": "子閭不可，遂劫以兵。子閭曰：“王孫若安靖楚國，厈正王室，而後庇焉，啓之願也，敢不聽從？若將專利以傾王室，不顧楚國，有死不能。”",
                    "zhushu": "不能從。庇，必利切，又音秘。"
                },
                {
                    "paragraph": "遂殺之，而以王如髙府。",
                    "zhushu": "髙府，楚別府。"
                },
                {
                    "paragraph": "石乞尹門，",
                    "zhushu": "爲門尹。"
                },
                {
                    "paragraph": "圉公陽，穴宫，負王以如昭夫人之宫。",
                    "zhushu": "公陽，楚大夫。昭夫人，王母，越女。圉，魚吕切。"
                },
                {
                    "paragraph": "葉公亦至，及北門，或遇之，曰：“君胡不胄？國人望君如望慈父母焉。盗賊之矢若傷君，是絶民望也。若之何不胄？”乃胄而進。又遇一人，曰：“君胡胄？國人望君如望歳焉，",
                    "zhushu": "歳，年榖也。胄，直又切。"
                },
                {
                    "paragraph": "日日以幾。",
                    "zhushu": "兾君來，幾，音兾，本或作兾。"
                },
                {
                    "paragraph": "若見君面，是得艾也。",
                    "zhushu": "艾，安也。艾，魚廢切，又五蓋切。"
                },
                {
                    "paragraph": "民知不死，其亦夫有奮心，猶將旌君以徇於國。",
                    "zhushu": "旌，表也。夫，方于切，或音扶。奮，方問切。旌，音精。徇，似俊切。"
                },
                {
                    "paragraph": "而文掩面以絶民望，不亦甚乎？”乃免胄而進。",
                    "zhushu": "言葉公得民心。"
                },
                {
                    "paragraph": "遇箴尹固帥其屬將與白公。",
                    "zhushu": "欲與白公井。箴，之林切。"
                },
                {
                    "paragraph": "子髙曰：“微二子者，楚不國矣。",
                    "zhushu": "二子，子西、子期也。柏舉之敗，二子功多，"
                },
                {
                    "paragraph": "棄德從賊，其可保乎？”乃從葉公。使與國人以攻白公。白公奔山而縊，其徒微之。",
                    "zhushu": "微，匿也。與，羊汝切。一本作使興國人，如字。興，謂興廢也。縊，一賜切。微，如字。爾雅云：匿，微也。匿，女力切。"
                },
                {
                    "paragraph": "王拘石乞而問白公之死焉。對曰：“余知其死所，而長者使余勿言。”",
                    "zhushu": "長者，謂白公也。拘，音俱。長，丁丈切。注同。"
                },
                {
                    "paragraph": "曰：“不言將烹。”乞曰：“此事克則爲卿，不克則烹，固其所也。何害？”乃烹石乞。王孫燕奔頯黃氏。",
                    "zhushu": "燕，勝弟。頯黃，呉地。烹，普庚切。燕，烏賢切，又烏練切。頯，求龜切，舊求悲切。"
                },
                {
                    "paragraph": "沈諸梁兼二事，",
                    "zhushu": "二事，令尹、司馬"
                },
                {
                    "paragraph": "國寧，",
                    "zhushu": "寧，安也。"
                },
                {
                    "paragraph": "乃使寧爲令尹，",
                    "zhushu": "子西之子子國也。"
                },
                {
                    "paragraph": "使寛爲司馬，",
                    "zhushu": "子期之子。"
                },
                {
                    "paragraph": "而老於葉。",
                    "zhushu": "傳終言之。葉，始渉切。"
                },
                {
                    "paragraph": "○衛侯占夢，嬖人",
                    "zhushu": "以能占夢見愛。嬖，必計切。"
                },
                {
                    "paragraph": "求酒於大叔僖子，",
                    "zhushu": "僖子，大叔遺。大，音泰。"
                },
                {
                    "paragraph": "不得，與卜人比，而告公曰：“君有大臣在西南隅，弗去，懼害。”",
                    "zhushu": "託占卜夢而言。比，毗志切。去，起呂切。"
                },
                {
                    "paragraph": "乃逐大叔遺。遺奔晉。",
                    "zhushu": ""
                },
                {
                    "paragraph": "衛侯謂渾良夫曰：“吾繼先君而不得其器，若之何？”",
                    "zhushu": "國之寳器，輒皆將去。"
                },
                {
                    "paragraph": "良夫代執火者而言",
                    "zhushu": "將密謀。屏左右，"
                },
                {
                    "paragraph": "曰：“疾與亡君，皆君之子也。召之而擇材焉可也。",
                    "zhushu": "召輒"
                },
                {
                    "paragraph": "若不材，器可得也。”",
                    "zhushu": "輒若不材，可廢其身，自得其器。"
                },
                {
                    "paragraph": "豎告大子。",
                    "zhushu": "大子疾。"
                },
                {
                    "paragraph": "大子使五人輿豭從己，劫公而彊盟之，",
                    "zhushu": "盟求必立己。豭，音加。彊，其丈切。"
                },
                {
                    "paragraph": "且請殺良夫。公曰：“其盟免三死。”",
                    "zhushu": "盟在十五年。"
                },
                {
                    "paragraph": "曰：“請三之後，有罪殺之。”公曰：“諾哉！”傳十七年春，衛侯爲虎幄於籍圃，",
                    "zhushu": "於籍田之圃，新造幄幕，皆以虎獸爲飾。幄，於角切。幕，武愽切。"
                },
                {
                    "paragraph": "成，求令名者，而與之始食焉。大子請使良夫。",
                    "zhushu": "以良夫應爲今名。釋文：成，絶句。“求令名者”，絶句。應，應對之應。"
                },
                {
                    "paragraph": "良夫乗𠂻甸兩牡，",
                    "zhushu": "𠂻甸，一轅卿車。甸，時證切。說文作“佃”，云：中也。春秋：乗中佃，一轅車也。牡，茂后切。"
                },
                {
                    "paragraph": "紫衣狐裘。",
                    "zhushu": "紫衣，君服。"
                },
                {
                    "paragraph": "至，袒裘，不釋劒而食。",
                    "zhushu": "食而熱，故偏袒，亦不敬。袒，音但。"
                },
                {
                    "paragraph": "大子使牽以退，數之以三罪而殺之。",
                    "zhushu": "三罪，紫衣、袒裘、帶劒。"
                },
                {
                    "paragraph": "○三月，越子伐呉。呉子禦之笠澤，夾水而陳。越子爲左右句卒，",
                    "zhushu": "句卒，鉤伍相著，別爲左右屯。禦，魚吕切。笠，音立。夾，居洽切。陳，直覲切。句，古侯切。卒，子忽切。著，直略切。"
                },
                {
                    "paragraph": "使夜或左或右，鼔譟而進。呉師分以御之。越子以三軍潜渉當呉中軍而鼔之，呉師大亂，遂敗之。",
                    "zhushu": "左右句卒爲聲勢以分呉軍，而三軍精卒并力擊其中軍，故得勝也。譟，素報切，并如字，又必政切。"
                },
                {
                    "paragraph": "○晉趙鞅使告于衛曰：“君之在晉也，志父爲主。請君若大子來，以免志父。不然，寡君其曰志父之爲也。”",
                    "zhushu": "恐晉君爲志父敎，使不來。"
                },
                {
                    "paragraph": "衛侯辭以難，大子又使㭬之。",
                    "zhushu": "㭬，許父，欲速得其處。難，乃旦切。㭬，中角切。處，昌慮切。"
                },
                {
                    "paragraph": "夏六月，趙鞅圍衛。齊國觀、陳瓘救衛，",
                    "zhushu": "國觀，國書之子。觀，亡喚切。下陳瓘音同。"
                },
                {
                    "paragraph": "得晉人之致師者。子玉使服而見之，",
                    "zhushu": "釋囚服，服其本服。"
                },
                {
                    "paragraph": "曰：“國子實執齊柄，而命瓘曰：“無辟晉師。”豈敢廢命？",
                    "zhushu": "欲必敵晉。柄，彼命切。"
                },
                {
                    "paragraph": "子又何辱？”",
                    "zhushu": "言不須來致師，自將往戰。"
                },
                {
                    "paragraph": "簡子曰：“我卜伐衛，未卜與齊戰。”乃還。",
                    "zhushu": "畏子玉。"
                },
                {
                    "paragraph": "○楚白公之亂，陳人恃其聚而侵楚。",
                    "zhushu": "聚，積聚也。聚，才住切。下註邑聚同。積，子賜切。"
                },
                {
                    "paragraph": "楚旣寧，將取陳麥。楚子問師於大師子榖與葉公諸梁。子榖曰：“右領差車與左史老，皆相令尹、司馬以伐陳，其可使也。”",
                    "zhushu": "言此二人皆甞輔相子西、子期伐陳，今復可使。帥，所𩔖切。相，息亮切。下而相同。復，扶又切。"
                },
                {
                    "paragraph": "子髙曰：“率賤，民慢之，懼不用命焉。”",
                    "zhushu": "右須、左史，皆楚賤官。率，所𩔗切。本又作帥，下同。"
                },
                {
                    "paragraph": "子榖曰：“觀丁父，都俘也，武王以爲軍率，",
                    "zhushu": "楚武王鄀。音若。俘，芳夫切。"
                },
                {
                    "paragraph": "是以克州、蓼，服隨、唐，大啓羣蠻。彭仲爽，申俘也，文王以爲今尹，實縣申、息，",
                    "zhushu": "楚文王滅申、息以爲縣。蓼，本又作鄝，音了。"
                },
                {
                    "paragraph": "朝陳、蔡，封畛於汝。",
                    "zhushu": "開封畛，比至汝水。畛，之忍切，一音眞。"
                },
                {
                    "paragraph": "唯其任也，何賤之有？”子髙曰：“天命不謟。",
                    "zhushu": "謟，疑也。謟，本又作滔，佗刀切。"
                },
                {
                    "paragraph": "令尹有憾於陳，",
                    "zhushu": "十五年，子西伐呉，陳使貞子弔呉，以此爲恨。憾，本又作感，戸暗切。"
                },
                {
                    "paragraph": "天若亡之，其必令尹之子是與，君蓋舎焉。",
                    "zhushu": "舎右領與左史。盍，戸臘切。舎，音捨，又音赦。"
                },
                {
                    "paragraph": "臣懼右領與左史有二俘之賤，而無其令德也。”王卜之，武城尹吉，",
                    "zhushu": "武城尹，子西子公孫朝。朝，如字。"
                },
                {
                    "paragraph": "使帥師取陳麥。陳人御之，敗。遂圍陳。秋七月己卯，楚公孫朝帥師滅陳。",
                    "zhushu": "終鄭禆竈言，五及鶉火，陳卒亡。鶉，音純。"
                },
                {
                    "paragraph": "○王與葉公枚卜子良以爲令尹。",
                    "zhushu": "枚卜，不斥言所卜以令龜。子良，惠王弟。枚，亡杯切。"
                },
                {
                    "paragraph": "沈尹朱曰：“吉。過於其志。”",
                    "zhushu": "志，望也。"
                },
                {
                    "paragraph": "葉公曰：“王子而相國，過將何爲？”",
                    "zhushu": "過相，將爲王也。"
                },
                {
                    "paragraph": "他日，改卜子國而使爲令尹。",
                    "zhushu": "子國寧也。"
                },
                {
                    "paragraph": "○衛侯夢于北宫，見人登昆吾之觀，",
                    "zhushu": "衛有觀，在古昆吾氏之虚，今濮陽城中。觀，工喚切。注同。虚，去魚切。下同。濮，音卜。"
                },
                {
                    "paragraph": "被髮北面而譟曰：“登此昆吾之虚，緜緜生之𤓰。",
                    "zhushu": "緜緜，𤓰初生也。良夫言己有以小成大之功，若𤓰之初生，謂使衛侯得國。被，皮義切。𤓰，古華切。"
                },
                {
                    "paragraph": "余爲渾良夫，叫天無辜。”",
                    "zhushu": "本盟當免三死，而并數一時之事爲三罪殺之，故自謂無辜。并，必政切。數，所主切。"
                },
                {
                    "paragraph": "公親筮之。胥彌赦占之，",
                    "zhushu": "赦，衛筮史。"
                },
                {
                    "paragraph": "曰：“不害。”與之邑，寘之而逃，奔宋。",
                    "zhushu": "言衛侯無道。卜人不敢以實對，懼難而逃。難，乃旦切。及下難作同。"
                },
                {
                    "paragraph": "衛侯貞卜，",
                    "zhushu": "正卜夢之吉，㓙。"
                },
                {
                    "paragraph": "其繇曰：“如魚竀尾，",
                    "zhushu": "竀，赤色。魚勞則尾赤。繇，直又切。竀，勑呈切。"
                },
                {
                    "paragraph": "衡流而方羊。裔焉",
                    "zhushu": "橫流方羊，不能自安。裔，水邊。言衛侯將若此魚。衡，華盲切，又如字。羊，蒲郎切。裔，以制切。"
                },
                {
                    "paragraph": "大國，滅之，將亡。闔門塞竇，乃自後踰。”",
                    "zhushu": "此皆繇辭。闔，戸臘切。竇，音豆。"
                },
                {
                    "paragraph": "冬十月，晉復伐衛，",
                    "zhushu": "春伐未得志故。復，扶又切。"
                },
                {
                    "paragraph": "入其郛。將入城，簡子曰：“止。叔向有言曰：“怙亂滅國者無後。”",
                    "zhushu": "不欲乗人之衰。向，許丈切。怙，音戸。"
                },
                {
                    "paragraph": "衛人出莊公而與晉乎！”晉立襄公之孫般師而還。",
                    "zhushu": ""
                },
                {
                    "paragraph": "十一月，衛侯自鄄入，般師出。",
                    "zhushu": "辟蒯聵也。般，音班。鄄，音絹。"
                },
                {
                    "paragraph": "初，公登城以望，見戎州。",
                    "zhushu": "戎州，戎邑。"
                },
                {
                    "paragraph": "問之，以告。公曰：“我姫姓也，何戎之有焉？”",
                    "zhushu": "言姫姓國何故有戎邑。"
                },
                {
                    "paragraph": "翦之。",
                    "zhushu": "削壞其邑聚。"
                },
                {
                    "paragraph": "公使匠久。",
                    "zhushu": "久不休息。"
                },
                {
                    "paragraph": "公欲逐石圃，",
                    "zhushu": "石圃，衛卿石惡從子。從，才用切。"
                },
                {
                    "paragraph": "未及而難作。辛巳，石圃因匠氏攻公。公闔門而請，弗許。踰于北方而隊，折股。",
                    "zhushu": "終如卜言，乃自後踰。隊，直𩔖切。折，之設切。股，音古。"
                },
                {
                    "paragraph": "戎州人攻之，大子疾、公子青踰從公，",
                    "zhushu": "青，疾弟。"
                },
                {
                    "paragraph": "戎州人殺之。公入于戎州己氏。",
                    "zhushu": "己氏，戎人姓。己，音紀，又音祀。"
                },
                {
                    "paragraph": "初，公自城上見己氏之妻髮美，使髠之，以爲吕姜髢。",
                    "zhushu": "吕姜，莊公夫人。髢，髲也。髠，苦存切。髢，大計切，又庭計切。髲，皮義切。"
                },
                {
                    "paragraph": "旣入焉，而示之璧，曰：“活我，吾與女璧。”己氏曰：“殺女，璧其焉往？”遂殺之，而取其璧。衛人復公孫般師而立之。十二月，齊人伐衛。衛人請平，立公子起，",
                    "zhushu": "起，靈公子。女，音汝。下同。焉，於䖍切。"
                },
                {
                    "paragraph": "執般師以歸，舎諸潞。",
                    "zhushu": "潞，齊邑。潞，音路。"
                },
                {
                    "paragraph": "○公㑹齊侯，盟于蒙，",
                    "zhushu": "齊侯，簡公弟平公敬也。蒙，在東莞蒙隂縣西，故蒙隂城也。敬，如字，一本作驁，五報切，又五刀切。莞，音官。"
                },
                {
                    "paragraph": "孟武伯相。齊侯稽首，公拜。齊人怒。武伯曰：“非天子，寡君無所稽首。”武伯問於髙柴曰：“諸侯盟，誰執牛耳？”",
                    "zhushu": "執牛耳，尸盟者。相，息亮切。"
                },
                {
                    "paragraph": "季羔曰：“鄫衍之役，呉公子姑曹。",
                    "zhushu": "季羔，髙柴也。鄫衍，在七年。衍，以善切。"
                },
                {
                    "paragraph": "發陽之役，衛石魋。”",
                    "zhushu": "發陽，鄖也。在十二年。石魋，石曼姑之子。魋，徒囬切。鄖，音云。"
                },
                {
                    "paragraph": "武伯曰：“然則彘也。”",
                    "zhushu": "彘，武伯名也。鄫衍則大國執，發陽則小國執。據時執者無常，故武伯自以爲可執。彘，直例切。"
                },
                {
                    "paragraph": "○宋皇瑗之子麇",
                    "zhushu": "瑗，宋右師。瑗，于眷切。麇，九倫切。"
                },
                {
                    "paragraph": "有友曰田丙，而奪其兄酁般邑以與之。酁般愠而行，告桓司馬之臣子儀克。",
                    "zhushu": "克在下邑，不與魋亂，故在。酁，仕咸切。愠，紆問切，怒也。與，音預。"
                },
                {
                    "paragraph": "子儀克適宋，告夫人曰：“麇將納桓氏。”公問諸子仲。",
                    "zhushu": "子仲，皇野。"
                },
                {
                    "paragraph": "初，子仲將以𣏌姒之子非我爲子。",
                    "zhushu": "爲適子。𣏌姒，子仲妻。姒，音似。適，丁歷切。"
                },
                {
                    "paragraph": "麇曰：“必立伯也，",
                    "zhushu": "伯，非我兄，"
                },
                {
                    "paragraph": "是良材。”子仲怒，弗從。故對曰：“右師則老矣，不識麇也。”",
                    "zhushu": "言右師老，不能爲亂，麇則不可知。"
                },
                {
                    "paragraph": "公執之。",
                    "zhushu": "執麇。"
                },
                {
                    "paragraph": "皇瑗奔晉，召之。",
                    "zhushu": "召，今還。令，力呈切。",
                    "type": 2
                },
                {
                    "paragraph": "傳十八年，春，宋殺皇瑗。公聞其情，復皇氏之族，使皇緩爲右師。",
                    "zhushu": "言宋景公無常也。緩，瑗從子。瑗，戸管切。從，才用切。"
                },
                {
                    "paragraph": "○巴人伐楚，圍鄾。",
                    "zhushu": "鄾，楚邑。鄾，音憂。"
                },
                {
                    "paragraph": "初，右司馬子國之卜也，觀瞻曰：“如志。”",
                    "zhushu": "子國未爲令尹時，卜爲右司馬，得吉兆，如其志。觀瞻，楚開卜大夫，觀從之後。"
                },
                {
                    "paragraph": "故命之。",
                    "zhushu": "命以爲右司馬。"
                },
                {
                    "paragraph": "及巴師至，將卜帥。王曰：“寧如志，何卜焉？”",
                    "zhushu": "寧，子國也。帥，所𩔖切。"
                },
                {
                    "paragraph": "使帥師而行。請承，",
                    "zhushu": "承，佐。"
                },
                {
                    "paragraph": "王曰：“寢尹、二尹，勤先君者也。”",
                    "zhushu": "栢舉之役，寢尹呉由干以，皆受戈，工尹固執燧象奔呉師。皆爲先君勤勞。燧，音遂。爲，于僞切。"
                },
                {
                    "paragraph": "三月，楚公孫寧、呉由于、薳固敗巴師于鄾，故封子國於析。",
                    "zhushu": ""
                },
                {
                    "paragraph": "君子曰：“惠王知志。",
                    "zhushu": "知用其意。薳，于委切。析，星歷切。"
                },
                {
                    "paragraph": "夏書曰：“官占唯能蔽志，昆命于元龜。”",
                    "zhushu": "逸書也。官占，卜筮之官。蔽，斷也。昆，後也。言當先斷意，後用龜也。蔽，必丗切。尚書“能”作“克”，克亦能也。“昆命于元龜”，本依尚書。斷，丁亂切。"
                },
                {
                    "paragraph": "其是之謂乎！志曰：“聖人不煩卜筮。”惠王其有焉。”",
                    "zhushu": "不疑，故不卜也。"
                },
                {
                    "paragraph": "○夏，衛石圃逐其君起，起奔齊。",
                    "zhushu": "齊所立故。"
                },
                {
                    "paragraph": "衛侯輒自齊復歸，逐石圃，而復石魋與大叔遺。",
                    "zhushu": "皆蒯聵所逐。",
                    "type": 2
                },
                {
                    "paragraph": "傳十九年，春，越人侵楚，以誤呉也。",
                    "zhushu": "誤呉，使不爲備。"
                },
                {
                    "paragraph": "夏，楚公子慶、公孫寛追越師，至𡨋，不及，乃還。",
                    "zhushu": "𡨋，越地。𡨋，亡丁切。"
                },
                {
                    "paragraph": "○秋，楚沈諸梁伐東夷，",
                    "zhushu": "報越。"
                },
                {
                    "paragraph": "三夷男女及楚師盟于敖。",
                    "zhushu": "從越之夷三種。敖，東夷地。敖，五刀切。種，章勇切。"
                },
                {
                    "paragraph": "○冬，叔青如京師，敬王崩故也。",
                    "zhushu": "言敬王能終其丗。終萇𢎞言東王必大克。叔青，叔還子。釋文。“敬王崩故也。案傳，敬王崩在此年，丗本亦爾。丗族譜云：“敬王四十二年崩，敬王子元王十年，春秋之傳終矣。”據此，則敬王崩當在哀公十七年。史記周本紀及十二諸侯年表，敬王四十二年崩，子元王仁立。則敬王是魯哀十八年崩也。六國年表起自元王，及本紀皆云元王八年崩，子定王介立。定王元年，是魯哀公之二十七年，與杜預丗族譜爲異。又丗本云：“魯哀公二十年，是定王介崩，子元王赤立。”則定王之崩年，是魯哀公二十七年也。衆說不同，未詳其正也。",
                    "type": 2
                },
                {
                    "paragraph": "傳二十年，春，齊人來徴㑹。夏，㑹于廪丘，爲鄭故，謀伐晉。",
                    "zhushu": "十五年，晉伐鄭。廩，力甚切。爲，于僞切，下“爲降”同。"
                },
                {
                    "paragraph": "鄭人辭諸侯。秋，師還。",
                    "zhushu": "終叔向言晉公室卑。"
                },
                {
                    "paragraph": "○呉公子慶忌驟諫呉子曰：“不改，必亡。”弗聽。",
                    "zhushu": "呉子弗聽，"
                },
                {
                    "paragraph": "出居于艾，",
                    "zhushu": "艾，呉邑，豫章有艾縣。艾，五蓋切。"
                },
                {
                    "paragraph": "遂適楚。聞越將伐呉，冬，請歸平越，遂歸。欲除不忠者以說于越，呉人殺之。",
                    "zhushu": "言其不量力。說，如字，又音恱。"
                },
                {
                    "paragraph": "十一月，越圍呉，趙孟降於喪食。",
                    "zhushu": "趙孟，襄子無恤，時有父簡子之喪。"
                },
                {
                    "paragraph": "楚隆曰：“三年之喪，親暱之極也。主又降之，無乃有故乎？”",
                    "zhushu": "楚隆，襄子家日暇，女乙切。"
                },
                {
                    "paragraph": "趙孟曰：“黃池之役，先主與呉王有質，",
                    "zhushu": "黃池在十三年。先主，簡子。質，盟信也。質，如字。"
                },
                {
                    "paragraph": "曰：“好惡同之。”今越圍呉，嗣子不廢舊業而敵之，",
                    "zhushu": "嗣子，襄子自謂。欲敵越救呉。"
                },
                {
                    "paragraph": "非晉之所能及也，吾是以爲降。”楚隆曰：“若使呉王知之，若何？”趙孟曰：“可乎？”隆曰：“請甞之。”",
                    "zhushu": "甞，試也。"
                },
                {
                    "paragraph": "乃往，先造于越軍，曰：“呉犯間上國多矣，聞君親討焉，諸夏之人莫不欣喜，唯恐君志之不從，請入視之。”許之。告于呉王曰：“寡君之老無恤，使陪臣隆敢展謝其不共。",
                    "zhushu": "展，陳也。造，七報切。間，間厠之間。夏，戸雅切。共，音恭。"
                },
                {
                    "paragraph": "黃池之役，君之先臣志父得承齊盟，曰：“好惡同之。”今君在難，無恤不敢憚勞，非晉國之所能及也，使陪臣敢展布之。”王拜稽首曰：“寡人不佞，不能事越，以爲大夫憂，拜命之辱。”與之一簞珠，",
                    "zhushu": "簞，小笥。難，乃旦切。簞，音丹。笥，𢇁嗣切。"
                },
                {
                    "paragraph": "使問趙孟",
                    "zhushu": "問，遺也。遺，唯季切。"
                },
                {
                    "paragraph": "曰：“句踐將生憂寡人，寡人死之不得矣。”王曰：“溺人必𥬇，吾將有問也。",
                    "zhushu": "以自喻所問不急，猶溺人不知所爲而反𥬇。句，古侯切。溺，乃歷切。"
                },
                {
                    "paragraph": "史黯何以得爲君子？”",
                    "zhushu": "晉史黯云：“不及四十年，呉當亡。”呉王感問此也。黯，於減切。"
                },
                {
                    "paragraph": "對曰：“黯也進不見惡，",
                    "zhushu": "時行則行；"
                },
                {
                    "paragraph": "退無謗言。”",
                    "zhushu": "時止則止。謗，博浪切。"
                },
                {
                    "paragraph": "王曰：“冝哉！”",
                    "zhushu": "",
                    "type": 2
                },
                {
                    "paragraph": "傳二十一年，夏，五月，越人始來。",
                    "zhushu": "越旣勝呉，欲霸中國，始遣使適魯。使，所吏切。"
                },
                {
                    "paragraph": "○秋，八月，公及齊侯、邾子盟于顧。齊人責稽首，",
                    "zhushu": "責十七年齊侯爲公稽首不見荅。顧，齊地。爲，于僞切。年末文注同。"
                },
                {
                    "paragraph": "因歌之曰：“魯人之臯，數年不覺，使我髙蹈。",
                    "zhushu": "臯，緩也。髙蹈，猶逺行也。言魯人臯緩，數年不知荅齊稽首，故使我高蹈來爲此㑹。臯，古刀切。數，所主切。覺，音角，又古孝切。蹈，徒報切。"
                },
                {
                    "paragraph": "唯其儒書，以爲二國憂。”",
                    "zhushu": "二國，齊、邾也。言魯據周禮不肯荅稽首，令齊、邾逺至。令，力呈切。"
                },
                {
                    "paragraph": "是行也，公先至于陽榖。",
                    "zhushu": "先期至也。先，悉薦切。"
                },
                {
                    "paragraph": "齊閭丘息曰：“君辱舉玉趾，以在寡君之軍。",
                    "zhushu": "息，閭丘明之後。"
                },
                {
                    "paragraph": "羣臣將傳遽以告寡君。比其復也，君無乃勤。爲僕人之未次，",
                    "zhushu": "次，舎也。傳，中戀切。遽，其據切。比，必利切。"
                },
                {
                    "paragraph": "請除館於舟道。”",
                    "zhushu": "舟道，齊地。"
                },
                {
                    "paragraph": "辭曰：“敢勤僕人？”",
                    "zhushu": "不敢勤齊。僕，爲魯除館。",
                    "type": 2
                },
                {
                    "paragraph": "傳二十二年，夏，四月，邾隱公自齊奔越，曰：“呉爲無道，執父立子。”越人歸之。大子革奔越。",
                    "zhushu": "邾隱公八年爲呉所囚，十年奔齊。"
                },
                {
                    "paragraph": "○冬，十一月，丁卯，越滅呉。請使呉王居甬東。",
                    "zhushu": "甬東，越地，㑹稽句章縣東海中洲也。甬，音勇。㑹，古外切。稽，古𠔃切。句，九具切，如淳音枸，韋昭亦音枸。洲，音州。水中可居曰洲。"
                },
                {
                    "paragraph": "辭曰：“孤老矣，焉能事君？”乃縊。越人以歸。",
                    "zhushu": "以其尸歸。終史墨、子胥之言也。焉，於䖍切。縊，一賜切。",
                    "type": 2
                },
                {
                    "paragraph": "傳二十三年，春，宋景曹卒。",
                    "zhushu": "景曹，宋元公夫人，小邾女，季桓子外祖母。"
                },
                {
                    "paragraph": "季康子使冉有弔，且送葬，曰：“敝邑有社稷之事，使肥與有職競焉，",
                    "zhushu": "肥，康子名。競，遽也。與，音預。"
                },
                {
                    "paragraph": "是以不得助執紼，使求從輿人，",
                    "zhushu": "求，冉有名。輿，衆也。紼，音弗。輿，音餘。"
                },
                {
                    "paragraph": "曰：“以肥之得備彌甥也，",
                    "zhushu": "彌，逺也。康子父之舅氏，故稱彌甥。"
                },
                {
                    "paragraph": "有不腆先人之産馬，使求薦諸夫人之宰，",
                    "zhushu": "薦，進也。腆，他典切。"
                },
                {
                    "paragraph": "其可以稱旌繁乎？”",
                    "zhushu": "稱，舉也。繁，馬飾繁纓也。終樂祁之言，政在季氏。繁，歩干切。"
                },
                {
                    "paragraph": "○夏六月，晉荀瑶伐齊，",
                    "zhushu": "荀瑶，荀躒之孫，知伯襄子。知，音智。"
                },
                {
                    "paragraph": "髙無㔻帥師御之。知伯視齊師，馬駭，遂驅之，曰：“齊人知余旗，其謂余畏而反也。”及壘而還。",
                    "zhushu": ""
                },
                {
                    "paragraph": "將戰，長武子請卜。",
                    "zhushu": "武子，晉大夫。御，魚吕切。壘，力軌切。"
                },
                {
                    "paragraph": "知伯曰：“君告于天子，而卜之以守龜於宗桃，吉矣。吾又何卜焉？且齊人取我英丘，君命瑶，非敢燿武也，治英丘也。",
                    "zhushu": "治齊取英丘。守，手又切。桃，他彫切。"
                },
                {
                    "paragraph": "以辭伐罪足矣，何必卜？”",
                    "zhushu": ""
                },
                {
                    "paragraph": "壬辰，戰于犂丘，",
                    "zhushu": "犂丘，隰也。犂，力𠔃切。隰，音習，本亦作濕。"
                },
                {
                    "paragraph": "齊師敗績。知伯親禽顔庚。",
                    "zhushu": "顔庚，齊大夫顔𣵠聚。𣵠，丁角切。"
                },
                {
                    "paragraph": "○秋，八月，叔青如越，始使越也。越諸鞅來聘，報叔青也。",
                    "zhushu": "使，所吏切。",
                    "type": 2
                },
                {
                    "paragraph": "傳二十四年，夏，四月，晉侯將伐齊，使來乞師，曰：“昔臧文仲以楚師伐齊，取榖；",
                    "zhushu": "在僖二十六年。"
                },
                {
                    "paragraph": "宣叔以晉師伐齊，取汶陽。",
                    "zhushu": "在成二年。汶，音問。"
                },
                {
                    "paragraph": "寡君欲徼福於周公，願乞靈於臧氏。”",
                    "zhushu": "以臧氏岀勝齊，故欲乞其威靈。徼，古堯切。"
                },
                {
                    "paragraph": "臧石帥師會之，取廪丘。",
                    "zhushu": "石，臧賔如之子。"
                },
                {
                    "paragraph": "軍吏令繕，將進。",
                    "zhushu": "晉軍吏也。繕，治戰備。繕，市戰切。"
                },
                {
                    "paragraph": "萊章曰：“君卑政暴，",
                    "zhushu": "萊章，齊大夫。萊，音來。"
                },
                {
                    "paragraph": "往歳克敵，",
                    "zhushu": "禽顔庚。"
                },
                {
                    "paragraph": "今又勝都，",
                    "zhushu": "取廪丘。"
                },
                {
                    "paragraph": "天奉多矣，又焉能進？是躗言也。",
                    "zhushu": "躗，過也。奉，扶用切。焉，於䖍切。躗，户快切，謂過謬之言。服云：僞不信言也。字林作“㦣”，云：夢言，意不慧也。音于例切。"
                },
                {
                    "paragraph": "役將班矣。”晉師乃還。餼臧石牛。",
                    "zhushu": "生曰餼。餼，許器切。"
                },
                {
                    "paragraph": "大史謝之，",
                    "zhushu": "晉大史。大，音泰。"
                },
                {
                    "paragraph": "曰：“以寡君之在行，",
                    "zhushu": "在軍行。"
                },
                {
                    "paragraph": "牢禮不度，",
                    "zhushu": "不如禮度。"
                },
                {
                    "paragraph": "敢展謝之。”",
                    "zhushu": "終臧氏有後於魯。"
                },
                {
                    "paragraph": "○邾子又無道，越人執之以歸，",
                    "zhushu": "終子贛之言。"
                },
                {
                    "paragraph": "而立公子何。何亦無道。",
                    "zhushu": "何，大子革弟。"
                },
                {
                    "paragraph": "○公子荆之母嬖，",
                    "zhushu": "荆，哀公庶子。嬖，必計切。"
                },
                {
                    "paragraph": "將以爲夫子，使宗人釁夏獻其禮。",
                    "zhushu": "宗人，禮官也。釁，許靳切。夏，戸雅切。"
                },
                {
                    "paragraph": "對曰：“無之。”公怒，曰：“女爲宗司，立夫人，國之大禮也，何故無之？”對曰：“周公及武公娶於薛，",
                    "zhushu": "武公，敖也。女，音汝。娶，七住切。"
                },
                {
                    "paragraph": "孝、惠娶於商，",
                    "zhushu": "孝公，稱惠公弗皇。商，宋也。釋文：孝、惠娶垂。商，定公名。宋是哀公之父，故釁夏爲諱而稱商也。稱，尺證切，又如字。"
                },
                {
                    "paragraph": "自桓以下娶於齊，",
                    "zhushu": "桓公始娶文姜。"
                },
                {
                    "paragraph": "此禮也則有。若以妾爲夫人，則固無其禮也。”公卒立之，而以荆爲大子。國人始惡之。",
                    "zhushu": "惡公。惡，烏路切。"
                },
                {
                    "paragraph": "○閏月，公如越，得大子適郢，",
                    "zhushu": "適郢，越王大子。得，相親說也。郢，以井切。適郢，越王句踐之大子名。說，音恱。"
                },
                {
                    "paragraph": "將妻公，而多與之地。公孫有山使告于季孫。季孫懼，使因大宰嚭而納賂焉，乃止。",
                    "zhushu": "嚭，故吳臣也。季孫恐公因越討己，故懼。妻，七計切。嚭，普美切。賂，音路。",
                    "type": 2
                },
                {
                    "paragraph": "傳二十五年，夏，五月庚辰，衛侯出奔宋。",
                    "zhushu": "衛侯輙也。"
                },
                {
                    "paragraph": "衛侯爲靈臺于籍圃，與諸大夫飲酒焉。禇師聲子韤而登席，",
                    "zhushu": "古者見君解韤。圃，布五切。禇，張吕切。韤，亡伐切，足衣也。見，賢遍切。"
                },
                {
                    "paragraph": "公怒。辭曰：“臣有疾，異於人。",
                    "zhushu": "足有創疾，創，初羊切。"
                },
                {
                    "paragraph": "若見之，君將㱿之，",
                    "zhushu": "㱿，嘔吐也。㱿，許角切，又許各切。嘔，於口切。吐，他故切。"
                },
                {
                    "paragraph": "是以不敢。”",
                    "zhushu": "不敢解襪。"
                },
                {
                    "paragraph": "公愈怒。大夫辭之，不可。",
                    "zhushu": "共辭謝公，公不可解。"
                },
                {
                    "paragraph": "禇師出，公㦸其手，",
                    "zhushu": "抵，徙手屈肘如㦸形。抵，音抵。肘，竹九切。"
                },
                {
                    "paragraph": "曰：“必斷而足！”聞之。禇師與司寇亥乗，曰：“今日幸而後亡。”",
                    "zhushu": "恐死，以得亡爲幸。斷，丁管切。乗，時證切。"
                },
                {
                    "paragraph": "公之入也，奪南氏邑，",
                    "zhushu": "南氏，子南之子公孫彌牟。"
                },
                {
                    "paragraph": "而奪司宼亥政。公使侍人納公文懿子之車于池。",
                    "zhushu": "懿子，公文要。公有忿，使人投其車于池水中。要，一遥切。"
                },
                {
                    "paragraph": "初，衛人翦夏丁氏，",
                    "zhushu": "在十一年。夏，戸雅切。"
                },
                {
                    "paragraph": "以其帑賜彭封彌子。",
                    "zhushu": "彭封彌子，彌子瑕。帑，音奴。"
                },
                {
                    "paragraph": "彌子飲公酒，納夏戊之女，嬖，以爲夫人。其弟期，大叔疾之從孫甥也，",
                    "zhushu": "期，夏戊之子，姊姝之孫爲從孫甥，與孫同列。飲，於鴆切。大，音泰。從，如字，又才用切。"
                },
                {
                    "paragraph": "少畜於公，以爲司徒。夫人寵衰，期得罪。公使三匠久。公使優狡盟拳彌，",
                    "zhushu": "優狡，俳優也。拳彌，衛大夫。使俳優盟之，欲恥辱也。少，詩照切。優，音憂。狡，古卯切。拳，音權。俳，皮皆切。"
                },
                {
                    "paragraph": "而甚近信之。故禇師比、",
                    "zhushu": "韈，登席者。近，附近之近。"
                },
                {
                    "paragraph": "公孫彌牟、",
                    "zhushu": "喪邑者。喪，息浪切。"
                },
                {
                    "paragraph": "公文要、",
                    "zhushu": "失車者。"
                },
                {
                    "paragraph": "司寇亥、",
                    "zhushu": "奪政者。"
                },
                {
                    "paragraph": "司徒期因三匠與拳彌以作亂，皆執利兵，無者執斤。",
                    "zhushu": "斤，工匠所執。"
                },
                {
                    "paragraph": "使拳彌入于公宫，",
                    "zhushu": "信近之，故得入。"
                },
                {
                    "paragraph": "而自大子疾之宫譟以攻公。鄄子士請禦之。",
                    "zhushu": "鄄子士，衛大夫。譟，息報切。鄄，音絹。禦，魚吕切。"
                },
                {
                    "paragraph": "彌援其手，曰：“子則勇矣，將若君何？",
                    "zhushu": "言不可救。援，音𡊮。"
                },
                {
                    "paragraph": "不見先君乎？君何所不逞欲？",
                    "zhushu": "先君，蒯聵也。亂不速奔，故爲戎州所殺。欲令早去。令，力呈切。"
                },
                {
                    "paragraph": "且君甞在外矣，豈必不反？當今不可，衆怒難犯，休而易間也。”乃出。將適蒲，",
                    "zhushu": "蒲，近晉邑。易，以䜴切。間，間厠之間。下注“内間”、“君間”同。"
                },
                {
                    "paragraph": "彌曰：“晉無信，不可。”將適鄄，",
                    "zhushu": "鄄，齊、晉界上邑。彌詐不知謀，故公信之。"
                },
                {
                    "paragraph": "彌曰：“齊、晉爭我，不可。”將適泠，",
                    "zhushu": "泠，近魯邑。泠，力丁切。"
                },
                {
                    "paragraph": "彌曰：“魯不足與，請適城鉏",
                    "zhushu": "城鉏，近宋邑。鉏，仕居切。"
                },
                {
                    "paragraph": "以鉤越，越有君。”",
                    "zhushu": "宋南近越，轉相鉤牽。鉤，古侯切，本或作“拘”，同。"
                },
                {
                    "paragraph": "乃適城鉏。彌曰：“衛盗不可知也，請速，自我始。”乃載寳以歸。",
                    "zhushu": "欺衛君，言君以寳自隨，將致衛盗。請速行。已爲先發，而同載寳歸衛也。"
                },
                {
                    "paragraph": "公爲支離之卒，",
                    "zhushu": "支離，陳名。卒，子忽切。陳，直覲切。"
                },
                {
                    "paragraph": "因祝史揮以侵衛。",
                    "zhushu": "揮，衛祝史。揮，音暉。"
                },
                {
                    "paragraph": "衛人病之。懿子知之，",
                    "zhushu": "知揮爲内間。"
                },
                {
                    "paragraph": "見子之，",
                    "zhushu": "子之，公孫彌牟文子也。"
                },
                {
                    "paragraph": "請逐揮。文子曰：“無罪。”懿子曰：“彼好專利而妄。",
                    "zhushu": "妄，不法。好，呼報切。"
                },
                {
                    "paragraph": "夫見君之入也，將先道焉。",
                    "zhushu": "若見君有入勢，必道助之。道，音導。"
                },
                {
                    "paragraph": "若逐之，必出於南門而適君所。",
                    "zhushu": "雖知其爲君間，不審察。私共評之。評，音平，又音病。"
                },
                {
                    "paragraph": "夫越新得諸侯，將必請師焉。”揮在朝，使吏遣諸其室。",
                    "zhushu": "難面逐之。先逐其家。難，乃旦切。"
                },
                {
                    "paragraph": "揮出，信，弗内。",
                    "zhushu": "再宿爲信。内，如字，又音納。"
                },
                {
                    "paragraph": "五日，乃館諸外里，",
                    "zhushu": "外里，公所在。"
                },
                {
                    "paragraph": "遂有寵，使如越請師。",
                    "zhushu": "請師伐衛，求入。"
                },
                {
                    "paragraph": "○六月，公至自越。",
                    "zhushu": "前年行，今還。"
                },
                {
                    "paragraph": "季康子、孟武伯逆於五梧。",
                    "zhushu": "魯南鄙也。梧，音吾。"
                },
                {
                    "paragraph": "郭重僕，",
                    "zhushu": "爲公僕。重，直龍切，又直用切。"
                },
                {
                    "paragraph": "見二子，曰：“惡言多矣，君請盡之。”",
                    "zhushu": "二子不臣之言甚多，欲使公盡極以觀之。"
                },
                {
                    "paragraph": "公宴於五梧，武伯爲祝，",
                    "zhushu": "祝，上壽酒。祝，之六切，又之又切。上，時掌切。壽，音授，又音受。"
                },
                {
                    "paragraph": "惡郭重，曰：“何肥也？”",
                    "zhushu": "訾，毀其貌。惡，烏路切。訾，音紫。"
                },
                {
                    "paragraph": "季孫曰：“請飲彘也。",
                    "zhushu": "飲，罰也。飲，於鴆切。"
                },
                {
                    "paragraph": "以魯國之密邇仇讎，臣是以不獲從君，克免於大行，又謂重也肥。”",
                    "zhushu": "言重隨君逺行劬勞，不宜稱肥。從，才用切，又如字。劬，其居切。"
                },
                {
                    "paragraph": "公曰：“是食言多矣，能無肥乎？”",
                    "zhushu": "以激三桓之數食言。激，古歷切。數，所角切。"
                },
                {
                    "paragraph": "飲酒不樂，公與大夫始有惡。",
                    "zhushu": "爲二十七年公孫邾起。樂，音洛。孫，音遜，本又作遜。",
                    "type": 2
                },
                {
                    "paragraph": "傳二十六年，夏，五月，叔孫舒帥師㑹越臯如、后庸、宋樂茷納衛侯。",
                    "zhushu": "舒，武叔之子文子也。臯如、后庸，越大夫。樂茷，宋司城子潞。衛侯輒也。茷，扶廢切。"
                },
                {
                    "paragraph": "文子欲納之。懿子曰：“君愎而虐，少待之，必毒於民，",
                    "zhushu": "愎，很也。愎，皮逼切。很，胡懇切。"
                },
                {
                    "paragraph": "乃睦於子矣。”",
                    "zhushu": "民睦。"
                },
                {
                    "paragraph": "師侵外州，大獲。",
                    "zhushu": "越納輒之師"
                },
                {
                    "paragraph": "出禦之，大敗。",
                    "zhushu": "衛師敗。"
                },
                {
                    "paragraph": "掘禇師定子之墓，焚之于平莊之上。",
                    "zhushu": "定子，禇師比之父也。平莊，陵名也。掘，其勿切，又其月切。本或作猾，胡忽切。"
                },
                {
                    "paragraph": "文子使王孫齊私於臯如，",
                    "zhushu": "齊，衛大夫，王孫賈之子昭子也。"
                },
                {
                    "paragraph": "曰：“子將大滅衛乎？抑納君而已乎？”臯如曰：“寡君之命無他，納衛君而已。”文子致衆而問焉，曰：“君以蠻夷伐國，國幾亡矣，請納之。”衆曰：“勿納。”曰：“彌牟亡而有益，請自北門出。”",
                    "zhushu": "欲以觀衆心。幾，音祈，又音機。"
                },
                {
                    "paragraph": "衆曰：“勿出。”重賂越人，申開守陴而納公，",
                    "zhushu": "申，重也。開重門而嚴設守備，欲以恐公，故不敢入。陴，毗支切。重，直龍切。守，手又切。恐，丘勇切。"
                },
                {
                    "paragraph": "公不敢入。師還。立悼公，",
                    "zhushu": "悼公，蒯聵庶弟公子黚也。黚，起廉切。"
                },
                {
                    "paragraph": "南氏相之。以城鉏與越人。公曰：“期則爲此。",
                    "zhushu": "司徒期也。相，息亮切。"
                },
                {
                    "paragraph": "今苟有怨於夫人者，報之。”",
                    "zhushu": "夫人，期姊也。怒期而不得加戮，故勑宫女令苦困期姊。令，力呈切。"
                },
                {
                    "paragraph": "司徒期聘於越，",
                    "zhushu": "爲悼公聘。爲，于僞切。"
                },
                {
                    "paragraph": "公攻而奪之幣。期告王，",
                    "zhushu": "越，王也。"
                },
                {
                    "paragraph": "王命取之，期以衆取之。公怒，殺期之甥之爲大子者，",
                    "zhushu": "忿期而及其姊爲夫人者，遂復及夫人之子，復，扶又切。"
                },
                {
                    "paragraph": "遂卒于越。",
                    "zhushu": "終言之也。終效夷言，死于夷。"
                },
                {
                    "paragraph": "○宋景公無子，取公孫周之子得與啓，畜諸公宫，",
                    "zhushu": "周，元公孫子髙也。得，昭公也。啓，得弟。畜，養也。"
                },
                {
                    "paragraph": "未有立焉。於是皇緩爲右師，皇非我爲大司馬，皇懷爲司徒，",
                    "zhushu": "皇懐，非我從昆弟。從，才用切。"
                },
                {
                    "paragraph": "靈不緩爲左師，",
                    "zhushu": "不緩，子靈，圍龜之後。"
                },
                {
                    "paragraph": "樂茷爲司城，",
                    "zhushu": "茷，樂溷之子。溷，戸門切，又戸困切。"
                },
                {
                    "paragraph": "樂朱鉏爲大司寇。",
                    "zhushu": "朱鉏，樂輓之子。鉏，仕居切。輓，音晚。"
                },
                {
                    "paragraph": "六卿三族降聽政，",
                    "zhushu": "三族，皇、靈、樂也。降，和同也。"
                },
                {
                    "paragraph": "因大尹以達。",
                    "zhushu": "大丑。近官有寵者，六卿因之以自通達於君。"
                },
                {
                    "paragraph": "大尹常不告，而以其欲稱君命以令，",
                    "zhushu": "不告君也。"
                },
                {
                    "paragraph": "國人惡之。司城欲去大尹，左師曰：“縱之，使盈其罪。",
                    "zhushu": "盈，滿也。惡，烏路切。下注“惡其”同。去，起吕切。"
                },
                {
                    "paragraph": "重而無基，能無敝乎？”",
                    "zhushu": "言勢重而無德以爲基，必敗也。"
                },
                {
                    "paragraph": "冬十月，公游于空澤。",
                    "zhushu": "空澤，宋邑。"
                },
                {
                    "paragraph": "辛巳，卒于連中。",
                    "zhushu": "連中，館名。連，如字，又音輦。"
                },
                {
                    "paragraph": "大尹興空澤之士千甲，",
                    "zhushu": "甲士千人。興，如字，興，發也。或作“與”，非。"
                },
                {
                    "paragraph": "奉公自空桐入，如沃宫。",
                    "zhushu": "奉公尸也。梁國虞縣東南有地名空桐。沃宫，宋都内宫名。沃，烏毒切。"
                },
                {
                    "paragraph": "使召六子，曰：“聞下有師，君請六子畫。”",
                    "zhushu": "畫，計䇿。畫，音獲。"
                },
                {
                    "paragraph": "六子至，以甲劫之，曰：“君有疾病，請二三子盟。”乃盟于少寢之庭，曰：“無爲公室不利。”大尹立啓，奉喪殯于大宫，三日而後國人知之。司城茷使宣言于國曰：“大尹惑蠱其君而專其利。今君無疾而死，死又匿之，是無他矣，大尹之罪也。”",
                    "zhushu": "言大尹所弑。刼，居業切。少，詩照切。大，音泰。蠱，音古。匿，女力切。弑，申志切。"
                },
                {
                    "paragraph": "得夢啓北首而寢於盧門之外，",
                    "zhushu": "盧門，宋東門。北首，死象。在門外，失國也。首，手又切。"
                },
                {
                    "paragraph": "已爲烏而集於其上，咮加於南門，尾加於桐門，曰：“余夢美，必立。”",
                    "zhushu": "桐門，北門。咮，張又切。鳥口。"
                },
                {
                    "paragraph": "大尹謀曰：“我不在盟，",
                    "zhushu": "少寢。盟伹以君命盟六卿。大尹不盟，"
                },
                {
                    "paragraph": "無乃逐我？復盟之乎？”使祝爲載書。六子在唐盂，",
                    "zhushu": "地名。復，扶又切。盂，音于。"
                },
                {
                    "paragraph": "將盟之。祝襄以載書告皇非我。",
                    "zhushu": "襄，祝名。"
                },
                {
                    "paragraph": "皇非我因子潞、",
                    "zhushu": "子潞，樂茂。潞，音路。"
                },
                {
                    "paragraph": "門尹得、",
                    "zhushu": "樂得。"
                },
                {
                    "paragraph": "左師謀曰：“民與我，逐之乎？”皆歸授甲，使徇于國曰：“大尹惑蠱其君，以陵虐公室。與我者，救君者也。”衆曰：“與之。”大尹徇曰：“戴氏、皇氏將不利公室，",
                    "zhushu": "戴氏，即樂氏。徇，似俊切。"
                },
                {
                    "paragraph": "與我者，無憂不富。”衆曰：“無别。”",
                    "zhushu": "惡其號令與君無别。别，彼列切。"
                },
                {
                    "paragraph": "戴氏、皇氏欲伐公，",
                    "zhushu": "公謂啓。"
                },
                {
                    "paragraph": "樂得曰：“不可。彼以陵公有罪，我伐公則甚焉。”使國人施于大尹，",
                    "zhushu": "施罪於大尹。"
                },
                {
                    "paragraph": "大尹奉啓以奔楚，乃立得。司城爲上卿，盟曰：“三族共政，無相害也。”○",
                    "zhushu": ""
                },
                {
                    "paragraph": "衛出公自城鉏使以弓問子贛，且曰：“吾其入乎？”子贛稽首受弓，對曰：“臣不識也。”私於使者曰：“昔成公孫於陳，",
                    "zhushu": "僖二十八年，衛成公奔楚，遂適陳。使，所吏切。孫，音遜，本亦作遜，除孫莊子皆同。"
                },
                {
                    "paragraph": "寗武子、孫莊子爲宛濮之盟而君入。",
                    "zhushu": "盟在僖二十八年。𡩋，乃定切。宛，於阮切。濮，音卜。"
                },
                {
                    "paragraph": "獻公孫於齊，",
                    "zhushu": "在襄十四年。"
                },
                {
                    "paragraph": "子鮮、子展爲夷儀之盟而君入。",
                    "zhushu": "在襄二十六年。"
                },
                {
                    "paragraph": "今君再在孫矣，",
                    "zhushu": "謂十五年孫魯，今又孫宋。"
                },
                {
                    "paragraph": "内不聞獻之親，外不聞成之卿，則賜不識所由入也。詩曰：“無競惟人，四方其順之。”",
                    "zhushu": "詩周頌。言無強惟得人也。"
                },
                {
                    "paragraph": "若得其人，四方以爲主，",
                    "zhushu": "爲主，主四方。"
                },
                {
                    "paragraph": "而國於何有？”",
                    "zhushu": "",
                    "type": 2
                },
                {
                    "paragraph": "傳二十七年，春，越子使后庸來聘，且言邾田，封于駘上。",
                    "zhushu": "欲使魯還邾田，封竟至駘上。駘，他來切，又音臺。竟，音境。"
                },
                {
                    "paragraph": "二月，盟于平陽，",
                    "zhushu": "西平陽。"
                },
                {
                    "paragraph": "三子皆從。",
                    "zhushu": "季康子、叔孫文子、孟武伯皆從后庸盟。從，如字，或才用切，非也。"
                },
                {
                    "paragraph": "康子病之，",
                    "zhushu": "恥從蠻夷盟。"
                },
                {
                    "paragraph": "言及子贛，",
                    "zhushu": "思。子贛"
                },
                {
                    "paragraph": "曰：“若在此，吾不及此夫！”",
                    "zhushu": "不及與越盟。夫，音扶。"
                },
                {
                    "paragraph": "武伯曰：“然。何不召？”曰：“固將召之。”文子曰：“他日請念。”",
                    "zhushu": "言季孫不能用子贛，臨難而思之。難，乃旦切。"
                },
                {
                    "paragraph": "○夏四月己亥，季康子卒。公弔焉，降禮。",
                    "zhushu": "禮不備也。言公之多妄。妄，亡亮切。本又作“忘”，下放此。"
                },
                {
                    "paragraph": "○晉荀瑶帥師伐鄭，次于桐丘。鄭駟𢎞請救于齊。",
                    "zhushu": "𢎞，駟歂子。歂，市專切。"
                },
                {
                    "paragraph": "齊師將興，陳成子屬孤子，三日朝。",
                    "zhushu": "屬㑹死事者之子，使朝三日以禮之。屬，音燭。"
                },
                {
                    "paragraph": "設乗車兩馬，繫五邑焉。",
                    "zhushu": "乗車兩馬，大夫服。又加之五邑。乗，繩證切，下同。"
                },
                {
                    "paragraph": "召顔涿聚之子晉，曰：“隰之役，而父死焉。",
                    "zhushu": "隰役在二十三年。涿，中角切。隰，音習。"
                },
                {
                    "paragraph": "以國之多難，未女恤也。今君命女以是邑也，服車而朝，母廢前勞。”乃救鄭。及留舒，違榖七里，榖人不知。",
                    "zhushu": "害其整也。留舒，齊地。違，去也。難，乃旦切。女，音汝，下同。母，音無。"
                },
                {
                    "paragraph": "及濮，雨，不渉。",
                    "zhushu": "濮水自陳留酸棗縣傍河東北經濟隂至髙平入濟。傍，蒲浪切。濟，子禮切。"
                },
                {
                    "paragraph": "子思曰：“大國在敝邑之宇下，是以告急。今師不行，恐無及也。”",
                    "zhushu": "子思，國參。參，七南切。"
                },
                {
                    "paragraph": "成子衣製杖戈，",
                    "zhushu": "製，雨衣也。衣，於旣切。製，音制。杖，直亮切，又音丈。"
                },
                {
                    "paragraph": "立於阪上，馬不出者，助之鞭之。知伯聞之，乃還，",
                    "zhushu": "畏其得衆心。阪，音反，又扶版切。"
                },
                {
                    "paragraph": "曰：“我卜伐鄭，不卜敵齊。”使謂成子曰：“大夫陳子，陳之自出。陳之不祀，鄭之罪也。",
                    "zhushu": "十七年，楚獨滅陳，非鄭之罪，蓋知伯誣陳子故陳子怒，謂其多陵人。"
                },
                {
                    "paragraph": "故寡君使瑶察陳𠂻焉。",
                    "zhushu": "𠂻，善也。𠂻，音忠。"
                },
                {
                    "paragraph": "謂大夫其恤陳乎？若利本之顚，瑶何有焉？”",
                    "zhushu": "言陳滅於己無傷。"
                },
                {
                    "paragraph": "成子怒曰：“多陵人者皆不在，知伯其能乆乎？”",
                    "zhushu": ""
                },
                {
                    "paragraph": "中行文子告成子",
                    "zhushu": "文子，荀寅，此時奔在齊。行，戸郎切。"
                },
                {
                    "paragraph": "曰：“有自晉師告寅者，將爲輕車千乗，以厭齊師之門，則可盡也。”成子曰：“寡君命𢘆曰：“無及寡，無畏衆。”雖過千乗，敢辟之乎？將以子之命告寡若。”",
                    "zhushu": "成子疑其有爲晉之心。輕，遣政切。厭，於甲切，又於輒切。爲，于僞切。下“爲鄭”同。"
                },
                {
                    "paragraph": "文子曰：“吾乃今知所以亡。",
                    "zhushu": "自恨己無知。"
                },
                {
                    "paragraph": "君子之謀也，始、𠂻、終皆舉之，而後入焉。",
                    "zhushu": "謀一事則當慮此三變，然後入而行之，所謂君子三思。三，息暫切，又如字。"
                },
                {
                    "paragraph": "今我三不知而入之，不亦難乎？”",
                    "zhushu": "悔其言不可復。"
                },
                {
                    "paragraph": "○公患三桓之侈也，欲以諸侯去之。",
                    "zhushu": "欲求諸侯師以逐三桓。侈，昌氏切，又尺氏切。去，起吕切。下“而去”同。"
                },
                {
                    "paragraph": "三桓亦患公之妄也，故君臣多間。",
                    "zhushu": "間，𨻶也。"
                },
                {
                    "paragraph": "公游于陵阪，遇孟武伯於孟氏之衢，曰：“請有問於子，余及死乎？”",
                    "zhushu": "問已可得以壽死不。"
                },
                {
                    "paragraph": "對曰：“臣無由知之。”三問，卒辭不對。公欲以越伐魯而去三桓。秋八月甲戌，公如公孫有陘氏，",
                    "zhushu": "有陘氏，即有山氏。衢，其俱切。陘，音刑。"
                },
                {
                    "paragraph": "因孫于邾，乃遂如越。國人施公孫有山氏。",
                    "zhushu": "以公從其家出故也。終子贛之言，君不没於魯。因孫，音遜，下同。"
                },
                {
                    "paragraph": "○悼之四年，晉荀瑶帥師圍鄭。",
                    "zhushu": "悼公，哀公之子寧也，哀公出孫。魯人立悼公，"
                },
                {
                    "paragraph": "未至，鄭駟𢎞曰：“知伯愎而好勝，早下之，則可行也。”",
                    "zhushu": "行，去也。好，呼報切。早，一本作卑。下，戸嫁切。"
                },
                {
                    "paragraph": "乃先保南里以待之。",
                    "zhushu": "保，守也。南里，在城外。"
                },
                {
                    "paragraph": "知伯入南里，門于桔柣之門。鄭人俘酅魁壘，",
                    "zhushu": "酅魁壘，晉士。桔，戸結切。抶，大結切。俘，芳夫切。酅，戸圭切。魁，苦囬切。壘，力軌切。"
                },
                {
                    "paragraph": "賂之以知政，",
                    "zhushu": "欲使反爲鄭。"
                },
                {
                    "paragraph": "閉其口而死。將門，",
                    "zhushu": "攻鄭門。"
                },
                {
                    "paragraph": "知伯謂趙孟：“入之。”對曰：“主在此。”",
                    "zhushu": "主，謂知伯也。言主在此，何不自入。"
                },
                {
                    "paragraph": "知伯曰：“惡而無勇，何以爲子？”",
                    "zhushu": "惡，貌醜也。簡子廢嫡子伯魯而立襄子，故知伯言其醜且無勇，何故立以爲子。嫡，丁歷切。"
                },
                {
                    "paragraph": "對曰：“以能忍恥，庶無害趙宗乎！”知伯不悛，趙襄子由是惎知伯，",
                    "zhushu": "惎，毒也。悛，七全切。惎，其兾切。"
                },
                {
                    "paragraph": "遂喪之。知伯貪而愎，故韓、魏反而喪之。",
                    "zhushu": "史記：晉懿公之四年，魯悼公之十四年，知伯帥韓、魏圍趙襄子於晉陽。韓、魏反與趙氏謀殺知伯於晉陽之下，在春秋後二十七年。喪，息浪切。"
                }
            ]
        },
        {
            "name": "後序",
            "paragraphs": [
                {
                    "paragraph": "後序",
                    "zhushu": "",
                    "type": 1
                },
                {
                    "paragraph": "太康元年三月，吴冦始平。余自江陵還襄陽，解甲休兵，乃申杼舊意，",
                    "zhushu": "杼，時汝反，又直吕反。"
                },
                {
                    "paragraph": "脩成春秋釋例及經傳集解。始訖，㑹汲郡汲縣",
                    "zhushu": "汲，音急。"
                },
                {
                    "paragraph": "有發其界内舊冢者，大得古書，皆簡編科斗文字。",
                    "zhushu": "“科，苦和反。利斗，蟲名，形似科斗。"
                },
                {
                    "paragraph": "發冢者不以爲意，往往散亂。科斗書乆廢，推尋不能盡通。始者藏在祕府，余晚得見之。所記大凢七十五卷，多雜碎恠妄，不可訓知。周易及紀年最爲分了。周易上下篇與今正同，别有“隂陽”說”，而無彖、象、文言、繫辭，",
                    "zhushu": "彖，此乱反。繫，戸計反。"
                },
                {
                    "paragraph": "疑于時仲尼造之於魯，尚未播之於逺國也。其紀年篇起自夏、殷、周，皆三代王事，無諸國别也。唯特記晉國，起自殤叔，",
                    "zhushu": "殤，音傷。"
                },
                {
                    "paragraph": "次文侯、昭侯，以至曲沃莊伯。莊伯之十一年十一月，魯隱公之元年正月也，皆用夏正建寅之月爲歳首，編年相次。晉國滅，獨記魏事，下至魏哀王之二十年，蓋魏國之史記也。推校哀王二十年，大歳在壬戌，",
                    "zhushu": "大，音泰。"
                },
                {
                    "paragraph": "是周赧王之十六年，",
                    "zhushu": "赧，女版反。"
                },
                {
                    "paragraph": "秦昭王之八年，韓襄王之十三年，趙武靈王之二十七年，楚懷王之三十年，燕昭王之十三年，齊涽王之二十五年也。",
                    "zhushu": "涽，亡謹反，一音亡巾反。"
                },
                {
                    "paragraph": "上去孔丘卒百八十一歳，下去今大康三年五百八十一歳。哀王於史記，襄王之子，惠王之孫也。惠王三十六年卒，而襄王立，立十六年卒，而哀王立。古書紀年篇惠王三十六年改元，從一年始，至十六年而稱惠成王卒”，即惠王也。疑史記誤分惠成之世以爲後王年也。哀王二十三年乃卒，故特不稱謚，謂之今王。其著書文意，大似春秋經，推此足見古者國史䇿書之常也。",
                    "zhushu": "見，賢遍反。"
                },
                {
                    "paragraph": "文稱“魯隱公及邾莊公盟于姑蔑”，即春秋所書“邾儀父",
                    "zhushu": "音甫。"
                },
                {
                    "paragraph": "未王命，故不書爵，曰儀父貢之也”。又稱“晉獻公㑹虞師伐□，滅下陽”，即春秋所書“虞師、晉師滅下陽。先書虞，賄故也”。又稱“周襄王㑹諸侯于河陽”，即春秋所書“天王狩于河陽。以臣召君，不可以訓也”。諸若此軰甚多，略舉數條，",
                    "zhushu": "數，所主反。"
                },
                {
                    "paragraph": "以明國史皆承告據實而書時事，仲尼脩春秋以義而制異文也。又稱“衛懿公及赤翟戰于洞澤”，",
                    "zhushu": "洞，大弄反，一音童。"
                },
                {
                    "paragraph": "疑“洞”當爲“泂”，",
                    "zhushu": "泂，古熒反，又音螢，亦音逈。"
                },
                {
                    "paragraph": "即左傳所謂“熒澤”也。",
                    "zhushu": "熒，音螢。"
                },
                {
                    "paragraph": "“齊國佐來獻玉磬、紀公之甗”，",
                    "zhushu": "魚輦反，又音言，一音彦。"
                },
                {
                    "paragraph": "即左傳所謂“賔媚人”也。諸所記多與左傳符同，異於公羊、榖梁，知此二書近世穿鑿，非春秋本意審矣。雖不皆與史記、尚書同，然參而求之，可以端正學者。又别有一卷，純集䟽左氏傳卜筮事，上下次第及其文義皆與左傳同，名曰師春。“師春”似是抄集者人名也。紀年又稱“殷仲壬即位居亳，",
                    "zhushu": "壬，而林反。"
                },
                {
                    "paragraph": "其卿士伊尹。仲壬崩，伊尹放大甲于桐，",
                    "zhushu": "大，音泰。"
                },
                {
                    "paragraph": "乃自立也”。伊尹即位，放大甲七年，大甲潜出自桐，殺伊尹，乃立其子伊陟、伊奮，命復其父之田宅而中分之。",
                    "zhushu": "中分，並如字，又丁仲反。"
                },
                {
                    "paragraph": "左氏傳“伊尹放大甲而相之，",
                    "zhushu": "相，息亮反。下同。"
                },
                {
                    "paragraph": "卒無怨色。然則大甲雖見放，還殺伊尹，而猶以其子爲相也。此爲大與尚書叙說大甲事乖異，不知老叟之伏生，或致昏忘，",
                    "zhushu": "亡亮反。"
                },
                {
                    "paragraph": "將此古書亦當時雜記，未足以取審也？爲其粗有益於左氏，",
                    "zhushu": "為，于僞反。粗，才故反，又音麤。"
                },
                {
                    "paragraph": "故略記之，附集解之末焉。",
                    "zhushu": ""
                }
            ]
        }
    ]
}
