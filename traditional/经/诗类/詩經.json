{
    "name": "詩經",
    "author": "西漢・毛亨",
    "loadChapterCount": 1,
    "hasZhushu": true,
    "chapters": [
        {
            "name": "國風周南關雎詁訓傳第一",
            "paragraphs": [
                {
                    "paragraph": "周南關雎詁訓傳第一",
                    "zhushu": "周者，代名，其地在禹貢雍州之域，𡵨山之陽，於漢屬扶風美陽縣。南者，言周之德化自歧陽而先被南方，故序云化自北而南也。漢廣序又云文王之道被於南國是也。雎，七胥反，依字且邊隹。且，子餘反，旁或作鳥。詁，舊本多作故，今或作詁，音古，又音故。傳，直戀反。案：詁、故皆是古義，所以兩行。然前儒多作詁解，而章句有故言，郭景純注爾雅則作釋詁，樊、孫等爾雅本皆爲釋故，今冝隨本，不煩改字。",
                    "type": 1
                },
                {
                    "paragraph": "毛詩國風",
                    "zhushu": "詩是此書之名。毛者，傳詩人姓。旣有齊、魯、韓三家，故題姓以别之。或云小毛公加毛詩二字。又云河間獻王所加，故大題在下。案：馬融、盧植、鄭玄注三禮，並大題在下，班固漢書、陳壽三國志題亦然。國者，㧾謂十五國。風者，諸侯之詩，從關雎至騶虞二十五篇，謂之正風。",
                    "type": 2
                },
                {
                    "paragraph": "鄭氏箋",
                    "zhushu": "本作牋，同，薦年反。字林云：箋，表也，識也。案：鄭云：藝論云：注詩宗毛爲主，毛義若隱略，則更表明。如有不同，即下已意，使可識别也。然此題非毛公、馬、鄭、王肅等題，相傳云是雷次宗題，承用旣乆，未敢爲異。又案，周續之與雷次宗同受慧逺法師詩義，而續之釋題已如此，又恐非雷之題也。疑未敢明之。",
                    "type": 2
                },
                {
                    "paragraph": "關雎，后妃之德也。風之始也，所以風天下而正夫婦也。故用之郷人焉，用之邦國焉。風，風也，敎也。風以動之，敎以化之。詩者，志之所之也。在心爲志，發言爲詩。情動於中而形於言，言之不足，故嗟歎之；嗟嘆之不足，故永歌之；永歌之不足，不知手之、舞之、足之、蹈之也。情發於聲，聲成文謂之音，",
                    "zhushu": "發，猶見也。聲，謂宫、商、角、徴、羽也。聲成文者，宫、商上下相應。○關雎，舊解云：三百一十一篇詩，並是作者自爲名。后妃，芳菲反。爾雅云：妃，嫓也，對也。左傳云：嘉耦曰妃。禮記云：天子之妃曰后。之德也，舊說云：起此至“用之邦國焉”，名關雎序，謂之小序。自“風，風也”訖末，名爲大序。沈重云：案鄭詩譜意，大序是子夏作，小序是子夏、毛公合作。卜商意有不盡，毛更足成之。或云小序是東海衞敬仲所作。今謂此序止是關雎序，揔論詩之綱領，無大小之異，解見詩義序，並是鄭注。所以無箋云者，以無所疑亂故也。風之始也，此風謂十五國風，風是諸侯政敎也，下云所以風天下，論語云君子之德風，並是此義。所以風，如字。徐福鳯反，今不用。風，風也，並如字，徐上如字，下福鳯反。崔靈恩集注本下即作諷字。劉氏云：動物曰風，託音曰諷。崔云：用風感物則謂之諷。沈云：上風是國風，即詩之六義也。下風即是風伯鼔動之風，君上風敎能鼔動萬物，如風之偃草也。今從沈說。風以動之，如字，沈福鳯反，云：謂自下刺上，感動之名變風也。今不同。嗟，迹斜反，咨嗟也。歎，本亦作嘆，傷賛反，歎息也。蹈，徒到反，動足履地也。見，賢遍反。徴，陟里反。上，時掌反。應，應對之應，下注同。"
                },
                {
                    "paragraph": "治丗之音，",
                    "zhushu": "絶句。治，直吏反。"
                },
                {
                    "paragraph": "安以樂，",
                    "zhushu": "絶句。樂，音洛。"
                },
                {
                    "paragraph": "其政和；",
                    "zhushu": "○一讀安字上屬，以樂其政和爲一句，下放此。"
                },
                {
                    "paragraph": "亂丗之音，怨以怒，其政乖；亡國之音，哀以思，其民困。故正得失，動天地，感鬼神，莫近於詩。先王以是經夫婦，成孝敬，厚人倫，美敎化，移風俗。故詩有六義焉：一曰風，二曰賦，三曰比，四曰興，五曰雅，六曰頌。上以風化下，下以風刺上，主文而譎諌，言之者無罪，聞之者足以戒，故曰風。",
                    "zhushu": "風化、風刺，皆謂譬喻，不斥言也。主文，主與樂之宫商相應也。譎諌，詠歌依違，不直諌。思，息吏反。正得失，周云：正齊人之得失也。本又作政，謂政敎也，兩通。近，如字，沈音附近之近。厚，音后，本或作序，非。比，必履反。興，虚應反，沈許甑反。下以風，福鳯反，注風刺同。刺，七賜反，本又作㓨。譎，古穴反，詐也。故曰風，福鳯反，又如字。"
                },
                {
                    "paragraph": "至于王道衰，禮義廢，政教失，國異政，家殊俗，而變風、變雅作矣。國史明乎得失之迹，傷人倫之廢，哀刑政之苛，吟詠情性，以風其上，達於事變，而懷其舊俗者也。故變風發乎情，止乎禮義。發乎情，民之性也；止乎禮義，先王之澤也。是以一國之事，繫一人之本，謂之風；言天下之事，形四方之風，謂之雅。雅者，正也，言王政之所由廢興也。政有小大，故有小雅焉，有大雅焉。頌者，美盛德之形容，以其成功，告於神明者也。是謂四始，詩之至也。",
                    "zhushu": "始者，王道興衰之所由。苛，本亦作荷，音何。苛，虐也。吟，疑今反，動聲曰吟。風其上，福鳯反。告，古毒反。"
                },
                {
                    "paragraph": "然則關雎、麟趾之化，王者之風，故繫之周公。南，言化自北而南也。鵲巢、騶虞之德，諸侯之風也，先王之所以敎，故繫之召公。",
                    "zhushu": "自，從也。從北而南，謂其化從岐周被江、漢之域也。先王，斥大王、王季。麟，吕辛反。趾音止。騶，本亦作 ，側留反。召，本亦作邵，同，上照反，後召南、召公皆同。岐，其冝反，山名也，或音祗。被，皮寄反。大音㤗。"
                },
                {
                    "paragraph": "周南、召南，正始之道，王化之基。是以關雎樂得淑女以配君子，憂在進賢，不淫其色，哀窈窕，思賢才，而無傷善之心焉，是關雎之義也。",
                    "zhushu": "哀，蓋字之誤也，當爲𠂻。𠂻謂中心恕之，無傷善之心，謂好逑也。淑，常六反，善也。哀，前儒並如字，論語云哀而不傷是也。鄭氏改作𠂻，竹隆反。窈，烏了反。窕，徒了反。王肅云：善心曰窈，善容曰窕。恕，音庶，本又作念。好，呼報反。逑，音求。",
                    "type": 2
                },
                {
                    "paragraph": "關關雎鳩，在河之洲。",
                    "zhushu": "興也。關關，和聲也。雎鳩，王雎也，鳥摯而有別。水中可居者曰洲。后妃說樂君子之德，無不和諧，又不淫其色，慎固幽深，若雎鳩之有別焉，然後可以風化天下。夫婦有別則父子親，父子親則君臣敬。君臣敬則朝廷正，朝廷正則王化成。箋云：摯之言至也。謂王雎之鳥，雄雌情意至，然而有別。睢，七胥反。鳩，九尤反。洲音州。興，虚應反，沈許甑反。案：興是譬諭之名，意有不盡，故題曰興，他皆放此。摯，本亦作鷙，音至。別，彼竭反，下同。說音恱。樂音洛。諧，戸皆反。朝，直遥反。廷，徒佞反。"
                },
                {
                    "paragraph": "窈窕淑女，君子好逑。",
                    "zhushu": "窈窕，幽間也。淑，善。逑，匹也。言后妃有關雎之德，是幽間貞専之善女，冝爲君子之好匹。箋云：怨耦曰仇。言后妃之德和諧，則幽間處深宫貞専之善女，能爲君子和好衆妾之怨者，言皆化后妃之德，不嫉妬，謂三夫人以下。好，毛如字，鄭呼報反，兎𦊨詩放此。逑，本亦作仇，音求。間音閑，下同。耦，五口反。爲，于僞反。嫉音疾，徐音自，後皆同。妬，丁路反，以色曰妬。"
                },
                {
                    "paragraph": "參差荇菜，左右流之。",
                    "zhushu": "荇，接余也。流，求也。后妃有關雎之德，乃能共荇菜，備庻物，以事宗廟也。箋云：左右，助也。言后妃將共荇菜之𦵔，必有助而求之者。言三夫人、九嬪以下，皆樂后妃之事。參，𥘉金反。差，𥘉冝反，又𥘉佳反。荇，衡猛反，本亦作莕，沈有並反。左右，王申毛如字，鄭左音佐，右音佑。接佘，本或作菨荼，非。余音餘。共音恭，本或作供。下共荇菜並同。𦵔，阻魚反，字又作菹。嬪，鼻申反，内官名。樂，音洛，又音岳。"
                },
                {
                    "paragraph": "窈窕淑女，寤寐求之。",
                    "zhushu": "寤，覺。寐，寢也。箋云：言后妃覺寐，則常求此賢女，欲與之共己職也。寤，五路反。寐，莫利反。覺音敎。"
                },
                {
                    "paragraph": "求之不得，寤寐思服。",
                    "zhushu": "服，思之也。箋云：服，事也。求賢女而不得，覺寐則思己職事當誰與共之乎？"
                },
                {
                    "paragraph": "悠哉悠哉，輾轉反側。",
                    "zhushu": "悠，思也。箋云：思之哉！思之哉！言已誠思之。卧而不周曰輾。悠音由。輾，本亦作展，哲善反，吕忱從車展。鄭云：不周曰輾。注本或作卧而不周者，剰二字也。"
                },
                {
                    "paragraph": "參差荇菜，左右采之。",
                    "zhushu": "箋云：言后妃旣得荇菜，必有助而采之者。"
                },
                {
                    "paragraph": "窈窕淑女，琴瑟友之。",
                    "zhushu": "冝以琴瑟友樂之。箋云：同志爲友，言賢女之助后妃共荇菜，其情意乃與琴琴之志同，共荇菜之時，樂必作。"
                },
                {
                    "paragraph": "參差荇菜，左右芼之。",
                    "zhushu": "芼，擇也。箋云：后妃旣得荇菜，必有助而擇之者。芼，毛報反。"
                },
                {
                    "paragraph": "窈窕淑女，鍾鼔樂之。",
                    "zhushu": "德盛者冝有鍾鼓之樂。箋云：琴瑟在堂，鍾鼔在庭，言共荇菜之時，上下之樂皆作，盛其礼也。樂音洛，又音岳，或云恊韻。冝，五敎反。",
                    "type": 2
                },
                {
                    "paragraph": "關雎五章，章四句。故言三章，一章四句，二章章八句。",
                    "zhushu": "五章是鄭所分，故言以下是毛公本意，後放此。",
                    "type": 2
                },
                {
                    "paragraph": "葛覃，后妃之本也。后妃在父母家，則志在於女功之事，躬儉節用，服澣濯之衣，尊敬師傳，則可以歸安父母，化天下以婦道也。",
                    "zhushu": "躬儉節用，由於師傳之敎，而後言尊敬師傅者，欲見其性亦自然，可以歸安父母。言嫁而得意，猶不忘孝。覃，本亦作蕈，徒南反。澣，本又作浣，戸管反。濯，直角反。傅，夫附反。見，賢遍反。"
                },
                {
                    "paragraph": "葛之覃𠔃，施于中谷，維葉萋萋。",
                    "zhushu": "興也。覃，延也。葛所以爲絺綌，女功之事煩辱者。施，移也。中谷，谷中也。萋萋，茂盛貌。箋云：葛者，婦人之所有事也。此因葛之性以興焉。興者，葛延蔓于谷中，喻女在父母之家，形體浸浸日長大也。葉萋萋然，喻其容色美盛。施，毛以䜴反，鄭如字，下同。萋，切奚反。蔓音萬。浸，子鴆反。長，丁丈反。"
                },
                {
                    "paragraph": "黃鳥于飛，集于灌木，其鳴喈喈。",
                    "zhushu": "黄鳥，摶黍也。灌木，叢木也。喈喈，和聲之逺聞也。箋云：葛延蔓之時，則摶黍飛鳴，亦因以興焉。飛集叢木，興女有嫁于君子之道，和聲之逺聞，與女有才美之稱，達於逺方。灌，古亂反。喈音皆。摶，徒端反。叢，才公反，俗作藂，一本作最，作外反。聞音問，又如字，下同。稱，尺證反。"
                },
                {
                    "paragraph": "葛之覃𠔃，施于中谷，維葉莫莫。",
                    "zhushu": "莫莫，成就之貌。箋云：成就者，其可采用之時。莫，美博反。"
                },
                {
                    "paragraph": "是刈是濩，爲絺爲綌，服之無斁。",
                    "zhushu": "濩，煑之也。精曰絺，麄曰綌。斁，厭也。古者王后織玄紞，公侯夫人紘綖，卿之内子大帶，大夫命婦成祭服，士妻朝服，庶士以下各衣其夫。箋云：服，整也。女在父母之家，未知將所適，故習之以絺綌煩辱之士，乃能整治之無厭倦，是其性貞專。刈，夲亦作艾，魚廢反，韓詩云：刈，取也。濩，胡郭反，韓詩云：濩，瀹也，音羊灼反。絺，恥知反。綌，去逆反。斁，夲又作𤢕，音亦。厭，於𧰟反，本亦作猒。紞，都覧反。紞，織五采如縚狀，用縣瑱也。紘，獲耕反，纓之無緌者，從下仰屬於冠。綖，音延，冕上覆也。朝，直遥反，下同。庶士，謂庶人在官者，本或作庻人。衣，於旣反。"
                },
                {
                    "paragraph": "言告師氏，言告言歸。",
                    "zhushu": "言，我也。師，女師也。古者女師敎以婦德、婦言、婦容、婦功。祖廟未毀，敎于公宮三月；祖廟旣毀，敎于宗室。婦人謂嫁曰歸。箋云：我告師氏者，我見教告于女師也。敎告我以適人之道，重言我者，尊重師敎也。公宫、宗室，於族人皆爲貴。○謂嫁曰歸，本亦無曰字，此依公羊傳文。重，直用反。"
                },
                {
                    "paragraph": "薄汙我私，薄澣我衣。",
                    "zhushu": "汙，煩也。私，燕服也。婦人有副褘盛飾，以朝事舅姑，接見于宗廟，進見于君子，其餘則私也。箋云：煩，煩撋之，用功深。澣謂濯之耳。衣謂褘衣以下至禒衣。汙音烏。副如字，婦人首飾之上。褘音輝，王后六服，一曰褘衣。見，賢遍反，下見於君子同。撋，諸詮之音，而專反，何胤、沈重皆而純反。阮孝緒字略云：煩撋猶捼莏也。捼，奴禾反。莏，素禾反。褖，吐亂反，六服之最下者。"
                },
                {
                    "paragraph": "害澣害否？歸寧父母。",
                    "zhushu": "害，何也。私服冝澣，公服冝否。寧，安也。父母在，則有時歸寧耳。箋云：我之衣服，今者何所當見澣乎？何所當否乎？言常自㓗清以士君子。害，戸葛反，下同。否，方九反。清如字，沈音淨。",
                    "type": 2
                },
                {
                    "paragraph": "葛覃三章，章六句。",
                    "zhushu": "",
                    "type": 2
                },
                {
                    "paragraph": "卷耳，后妃之志也。又當輔佐君子，求賢審官，知臣下之勤勞。内有進賢之志，而無險詖私謁之心。朝夕思念，至於憂勤也。",
                    "zhushu": "謁，請也。卷，眷勉反。廣雅云：枲耳也。郭云：亦曰胡枲，江南呼常枲。草木䟽云：幽州人謂之爵耳。詖，彼寄反，妄加人以罪也。崔云：險詖，不正也。"
                },
                {
                    "paragraph": "采采卷耳，不盈頃筐。",
                    "zhushu": "憂者之興也。采采，事采之也。卷耳，苓耳也。頃筐，畚屬，易盈之器也。箋云：器之易盈而不盈者，志在輔佐君子，憂思深也。頃音傾。筐，起狂反。韓詩云：頃筐，欹筐也。苓音零。畚音本。何休云：草器也。說文同。易，以䜴反，下同。思，息吏反，下憂思同。"
                },
                {
                    "paragraph": "嗟我懷人，寘彼周行。",
                    "zhushu": "懷，思。寘，置。行，列也。思君子官賢人置周之列位。箋云：周之列位，謂朝廷臣也。寘，之䜴反。行，户康反，注下同。朝，直遥反。"
                },
                {
                    "paragraph": "陟彼崔嵬，我馬虺隤。",
                    "zhushu": "陟，升也。崔嵬，土山之戴石者。虺隤，病也。箋云：我，我使臣也。臣以兵役之事行，出離其列位，身勤勞於山險，而馬又病，君子冝知其然。崔，徂囬反。嵬，五回反，毛此注及下釋砠与尓雅同。虺，呼囬反，徐呼懷反，說文作㾯。隤，徒回反，徐徒瓌反。孫炎云：馬退不能升之病也。說文作頽。使，色吏反，下同。離，力智反。"
                },
                {
                    "paragraph": "我姑酌彼金罍，維以不永懷。",
                    "zhushu": "姑，且也。人君黄金罍。永，長也。箋云：我，我君也。臣出使，功成而反，君且當設饗燕之礼，與之飲酒以勞之，我則以是不復長憂思也。言且者，君賞功臣，或多於此。姑如字，說文作夃，音同，云：秦以市買多得爲夃。罍，盧囬反，酒罇也。韓詩云：天子以玉飾，諸侯大夫皆以黄金飾，士以梓。礼記云：夏曰山罍，其形似壼，容一斛，刻而𦘕之，爲雲雷之形。勞，力到反。復，扶冨反。"
                },
                {
                    "paragraph": "陟彼髙崗，我馬玄黃。我姑酌彼兕觥，維以不永傷。",
                    "zhushu": "山脊曰岡，玄馬病則黄。兕觥，角爵也。傷，思也。箋云：此章爲意不盡，申殷勤也。觥，罰爵也，饗燕所以有之者，礼：自立司正之後，旅醻必有醉而失礼者，罰之亦所以爲樂。岡，古康反。兕，字又作 ，徐履反。爾雅云： 似牛。觥，古横反，字又作觵。韓詩云：容五升。禮圖云：容七升。爲，于僞反。殷勤並如字，俗本下並加心，非也。樂音洛。"
                },
                {
                    "paragraph": "陟彼砠矣，我馬瘏矣，我僕痡矣，云何吁矣。",
                    "zhushu": "石山戴土曰砠。瘏，病也。痡，亦病也。吁，憂也。箋云：此章言臣旣勤勞於外，僕馬皆病，而今云何乎，其亦憂矣。深閔之辭。砠，本亦作𥕅，同七餘反。瘏音塗，本又作屠，非。痡音敷，又普烏反，本又作鋪，同。吁，香于反。痡，病也，一本作痡亦病也者，非。",
                    "type": 2
                },
                {
                    "paragraph": "卷耳四章，章四句。",
                    "zhushu": "",
                    "type": 2
                },
                {
                    "paragraph": "樛木，后妃逮下也。言能逮下，而無嫉妬之心焉。",
                    "zhushu": "后妃能和諧衆妾，不嫉妬其容貌，𢘆以善言逮下而安之。樛，居蚪反，字林九稠反，馬融、韓詩本並作科，音同，字林己周反，說文以枓爲木髙。逮，徒戴反，又徒帝反。之心焉，崔集註本此序有鄭注，檢衆本並無。"
                },
                {
                    "paragraph": "南有樛木，葛藟纍之。",
                    "zhushu": "興也。南，南土也。木下曲曰樛。南土之葛藟茂盛。箋云：木枝以下垂之故，故葛也、藟也得纍而蔓之，而上下俱盛。興者，喻后妃能以惠下逮衆妾，使得其次序，則衆妾上附事之，而礼義亦俱盛。南土，謂荆、揚之域。藟，本亦作纍，力軌反，似葛之草也。草木䟽云：一名巨荒，似燕薁，亦連蔓，葉似艾，白色，其子赤，可食。纍，力追反，本又作虆。上，時掌反。"
                },
                {
                    "paragraph": "樂只君子，福履綏之。",
                    "zhushu": "履、禄、綏，安也。箋云：妃妾以礼義相与和，又能以礼樂樂其君子，使為福禄所安。只，之氏反，猶是也。綏音雖。樂樂，上音岳，下音洛。"
                },
                {
                    "paragraph": "南有樛木，葛藟荒之。樂只君子，福履將之。",
                    "zhushu": "荒，奄。將，大。箋云：此章申殷勤之意。將，猶扶助也。"
                },
                {
                    "paragraph": "南有樛木，葛藟縈之。樂只君子，福履成之。",
                    "zhushu": "縈，旋也。成，就也。縈本又作𢄋，烏營反，說文作𦾵。",
                    "type": 2
                },
                {
                    "paragraph": "樛木三章，章四句。",
                    "zhushu": "",
                    "type": 2
                },
                {
                    "paragraph": "螽斯，后妃子孫衆多也。言若螽斯不妬忌，則子孫衆多也。",
                    "zhushu": "忌，有所諱惡於人。螽，音終。斯，尓雅作蜤，音同。惡，烏路反。"
                },
                {
                    "paragraph": "螽斯羽，詵詵𠔃，",
                    "zhushu": "螽斯，蚣蝑也。詵詵，衆多也。箋云：凢物有隂陽情慾者，无不妬忌，維蚣蝑不耳，各得受氣而生子，故能詵詵然衆多。后妃之德能如是，則冝然。詵，所巾反，說文作𨐔，音同。蚣，粟容反，字林作蜙，先凶反，郭璞先工反，許愼思𠔃反。蝑，粟居反，許愼、吕忱並先吕反，郭璞才与反。案：一名斯螽，七月詩云斯螽動股是也。揚雄、許愼皆云舂黍。草木䟽云：幽州謂之春箕，蝗𩔖也，長而青，長股，股鳴者也。郭璞注方言云：江東呼爲虴蜢。虴，竹白反。蜢音猛。慾音欲，諸詮之音諭。耳，本或作然字。"
                },
                {
                    "paragraph": "冝爾子孫，振振𠔃。",
                    "zhushu": "振振，仁厚也。箋云：后妃之德寛容不嫉妬，則冝女之子孫，使其無不仁厚。振音真。女音汝。"
                },
                {
                    "paragraph": "螽斯羽，薨薨𠔃，冝爾子孫，繩繩𠔃。",
                    "zhushu": "薨薨，衆多也。繩繩，戒愼也。薨，呼弘反。"
                },
                {
                    "paragraph": "螽斯羽，揖揖𠔃，冝爾子孫，蟄蟄𠔃。",
                    "zhushu": "揖揖，㑹聚也。蟄蟄，和集也。揖，子入、側立二反。蟄，天十反，徐又直立反。",
                    "type": 2
                },
                {
                    "paragraph": "螽斯三章，章四句。",
                    "zhushu": "",
                    "type": 2
                },
                {
                    "paragraph": "桃夭，后妃之所致也。不妬忌，則男女以正，昬姻以時，國無鰥民也。",
                    "zhushu": "老無妻曰鰥。夭，於驕反，說文作祅，云：木少盛貌。鰥夲亦鱞，古頑反，老無妻曰鰥。"
                },
                {
                    "paragraph": "桃之夭夭，灼灼其華。",
                    "zhushu": "興也。桃有華之盛者。夭夭，其室壯也。灼灼，華之盛也。箋云：興者，喻時婦人皆得以年盛時行也。少，詩照反。"
                },
                {
                    "paragraph": "之子于歸，宜其室家。",
                    "zhushu": "之子，嫁子也。于，往也。冝以有室家，無踰時者。箋云：冝者，謂男女年時俱當。當，丁浪反。"
                },
                {
                    "paragraph": "桃之夭夭，有蕡其實。",
                    "zhushu": "蕡，實貌。非但有華色，又有婦德。蕡，浮雲反。"
                },
                {
                    "paragraph": "之子于歸，冝其家室。",
                    "zhushu": "家室，猶室家也。"
                },
                {
                    "paragraph": "桃之夭夭，其葉蓁蓁。",
                    "zhushu": "蓁蓁，至盛貌。有色有德，形體至盛也。蓁，側巾反。"
                },
                {
                    "paragraph": "之子于歸，冝其家人。",
                    "zhushu": "一家之人盡以爲冝。箋云：家人，猶室家也。盡，津忍反，或如字，他皆放此。",
                    "type": 2
                },
                {
                    "paragraph": "桃夭三章，章四句。",
                    "zhushu": "",
                    "type": 2
                },
                {
                    "paragraph": "兎罝，后妃之化也。關雎之化行，則莫不好德，賢人衆多也。",
                    "zhushu": "兎，夲又作莵，他故反。罝，子斜反，說文子余反。好，呼報反。"
                },
                {
                    "paragraph": "肅肅兎罝，㭬之丁丁。",
                    "zhushu": "肅肅，敬也。兎罝，兎罟也。丁丁，㭬杙声也。箋云：罝兎之人，鄙賤之事，猶能恭敬，則是賢者衆多也。㭬，陟角反。丁，陟耕反。罟音古，罔也。杙，夲又作弋，羊職反，郭羊北反。爾雅云：樴謂之杙。李廵云：橛也。樴音特。橛，其月反。"
                },
                {
                    "paragraph": "赳赳武夫，公侯干城。",
                    "zhushu": "赳赳，武貌。干，扞也。箋云：干也，城也，皆以禦難也。此罝兎之人，賢者也，有武力，可任爲將帥之德。諸侯可任以國守，扞城其民，折衝禦難於未然。赳，居黝反，爾雅云：勇也。干，如字，爾雅云：干，扞也。孫炎注云：干松，所以自蔽扞也，舊音户旦反，沈音幹。禦，魚吕反。難，乃旦反，下同。任音壬。將，子匠反。帥，色𩔖反，沈所愧反。任，而鴆反，後不音者放此。守，手又反。折，之設反。衝，昌容反。"
                },
                {
                    "paragraph": "肅肅兎罝，施于中逵。",
                    "zhushu": "逵，九逵之道。施于如字。逵，求龜反。杜預注春秋云：塗万九軌。"
                },
                {
                    "paragraph": "赳赳武夫，公侯好仇。",
                    "zhushu": "箋云：怨耦曰仇。此罝兎之人，敵囯有來侵伐者，可使和好之。亦言賢也。"
                },
                {
                    "paragraph": "肅肅兎罝，施于中林。",
                    "zhushu": "中林，林中。施，如字，沈以䜴反。"
                },
                {
                    "paragraph": "赳赳武夫，公侯腹心。",
                    "zhushu": "可以制斷公侯之腹心。箋云：此兎罝之人，於行攻伐，可用爲䇿謀之臣，使之慮事。亦言賢也。",
                    "type": 2
                },
                {
                    "paragraph": "兎罝三章，章四句。",
                    "zhushu": "",
                    "type": 2
                },
                {
                    "paragraph": "芣苢，后妃之美也。和平，則婦人樂有子矣。",
                    "zhushu": "箋云：天下和，政教平也。芣苢，音浮。苢，本亦作苡，音以。"
                },
                {
                    "paragraph": "采采芣苢，薄言采之。",
                    "zhushu": "采采，非一辭也。芣苢，馬舄；馬舄，車前也，宜懷妊焉。薄，辭也。采，取也。箋云：薄言，我薄也。"
                },
                {
                    "paragraph": "采采芣苢，薄言有之。",
                    "zhushu": "有，藏之也。有，羽軌切。"
                },
                {
                    "paragraph": "采采芣苢，薄言掇之。",
                    "zhushu": "掇，都奪反，拾也，一音知劣反。"
                },
                {
                    "paragraph": "采采芣苢，薄言捋之。",
                    "zhushu": "捋，力活反，取也。"
                },
                {
                    "paragraph": "采采芣苢，薄言袺之。",
                    "zhushu": "祮，音結，執祍也。"
                },
                {
                    "paragraph": "采采芣苢，薄言襭之。",
                    "zhushu": "襭，户結反，扱祍也，一本作襭，同。",
                    "type": 2
                },
                {
                    "paragraph": "芣苢三章，章四句。",
                    "zhushu": "",
                    "type": 2
                },
                {
                    "paragraph": "漢廣，德廣所及也。文王之道被于南國，美化行乎江漢之域，無思犯禮，求而不可得也。",
                    "zhushu": "箋云：紂時淫風徧于天下，維江漢之域，先受文王之教化。漢，水名也。尚書云：嶓冡導𣻌水，東流爲漢。被，皮義反。域音聿。"
                },
                {
                    "paragraph": "南有喬木，不可休息。漢有游女，不可求思。",
                    "zhushu": "興也。南方之木美。喬，上竦也。思，辭也。漢上游女，無求思者。箋云：不可者，本有可道也。木以高其枝葉之故，故人不得就而止息也。興者，喻賢女雖出游流水之上，人無欲求犯礼者，亦由貞潔使之然。喬，本亦作橋，渠驕反，徐又紀橋反。"
                },
                {
                    "paragraph": "漢之廣矣，不可泳思。江之永矣，不可方思。",
                    "zhushu": "濳行爲泳。永，長。方，泭也。箋云：漢也，江也，其欲渡之者，必有濳行乘泭之道。今以廣長之故，故不可也。又喻女之貞潔，犯禮而往，将不至也。泳音詠，濳行曰泳。泭，芳于反，本亦作𣻜，又作桴，或作柎，並同。"
                },
                {
                    "paragraph": "翹翹錯薪，言刈其楚。",
                    "zhushu": "翹翹，薪貌。錯，雜也。箋云：楚，雜薪之中尤翹翹者，我欲刈取之，以喻衆女皆貞潔，我又欲取其尤高潔者。翹，祁遥反，沈其堯反，薪貌。絜，一本無絜字。"
                },
                {
                    "paragraph": "之子于歸，言秣其馬。",
                    "zhushu": "秣，養也。六尺以上曰馬。箋云：之子，是子也。謙不敢斥其適己。於是子之嫁，我願秣其馬，致礼餼，示有意焉。秣，莫葛反，養也。説文云：食馬穀也。"
                },
                {
                    "paragraph": "漢之廣矣，不可泳思。江之永矣，不可方思。",
                    "zhushu": ""
                },
                {
                    "paragraph": "翹翹錯薪，言刈其蔞。",
                    "zhushu": "蔞，草中之翹翹然。蔞，力俱反。馬云：蔞，蒿也。郭云：似艾，音力侯反。"
                },
                {
                    "paragraph": "之子于歸，言秣其駒。",
                    "zhushu": "五尺以上曰駒。"
                },
                {
                    "paragraph": "漢之廣矣，不可泳思。江之永矣，不可方思。",
                    "zhushu": "",
                    "type": 2
                },
                {
                    "paragraph": "漢廣三章，章八句。",
                    "zhushu": "",
                    "type": 2
                },
                {
                    "paragraph": "汝墳，道化行也。文王之化，行乎汝墳之國。婦人能閔其君子，猶勉之以正也。",
                    "zhushu": "箋云：言此婦人被文王之化，厚事其君子。墳，符云反。閔，宻謹反，傷念也。一本有婦人二字。"
                },
                {
                    "paragraph": "遵彼汝墳，伐其條枚。",
                    "zhushu": "遵，循也。汝，水名也。墳，大防也。枝曰條，幹曰枚。箋云：伐薪於汝水之側，非婦人之事。以言己之君子賢者，而處勤勞之職，亦非其事。枚，妹囘反，幹也。"
                },
                {
                    "paragraph": "未見君子，惄如調饑。",
                    "zhushu": "惄，饑意也。調，朝也。箋云：惄，思也。未見君子之時，如朝饑之思食。惄，本又作惄，乃歷反。"
                },
                {
                    "paragraph": "遵彼汝墳，伐其條肄。",
                    "zhushu": "肄，餘也。斬而復生曰肄。肄，以自反。"
                },
                {
                    "paragraph": "旣見君子，不我遐棄。",
                    "zhushu": "旣，已。遐，逺也。箋云：已見君子，君子反也。于已反得見之，知其不逺棄我而死亡，於思則愈，故下章而勉之。思，如字。"
                },
                {
                    "paragraph": "魴魚頳尾，王室如燬。",
                    "zhushu": "頳，赤也。魚勞則尾赤。燬，火也。箋云：君子仕於亂世，其顔色瘦病，如魚勞則尾赤。所以然者，畏王室之酷烈，是時紂存。魴，符方反，魚名。頳，勑貞反。燬音毁。齊人謂火曰燬。"
                },
                {
                    "paragraph": "雖則如燬，父母孔邇。",
                    "zhushu": "孔，甚。邇，近也。箋云：辟此勤勞之處，或時得罪。父母甚近，當念之以免於害，不能爲踈遠者計也。踈亦作䟽。",
                    "type": 2
                },
                {
                    "paragraph": "汝墳三章，章四句。",
                    "zhushu": "",
                    "type": 2
                },
                {
                    "paragraph": "麟之趾，關雎之應也。關雎之化行，則天下無犯非禮。雖衰世之公子，皆信厚如麟趾之時也。",
                    "zhushu": "箋云：關雎之時，以麟爲應。後世雖衰，猶存關雎之化者，君之宗族猶尚振振然，有似麟應之時，無以過也。麟，吕辛反，瑞獸也。"
                },
                {
                    "paragraph": "麟之趾，振振公子。",
                    "zhushu": "興也。趾，足也。麟信而應礼，以足至者也。振振，信厚也。箋云：興者，喻今公子亦信厚，與礼相應，有似於麟。振音眞，信厚也。應音英。"
                },
                {
                    "paragraph": "于嗟麟兮。",
                    "zhushu": "于嗟，歎辭也。"
                },
                {
                    "paragraph": "麟之定，振振公姓。",
                    "zhushu": "定，題也。公姓，公同姓。定，都佞反。題，徒兮反。"
                },
                {
                    "paragraph": "于嗟麟兮。",
                    "zhushu": ""
                },
                {
                    "paragraph": "麟之角，振振公族。",
                    "zhushu": "麟角，所以表其德也。公族，公同祖也。箋云：麟角之末有肉，示有武而不用。示，一本示作象。"
                },
                {
                    "paragraph": "于嗟麟兮。",
                    "zhushu": "",
                    "type": 2
                },
                {
                    "paragraph": "麟之趾三章，章三句。",
                    "zhushu": "",
                    "type": 2
                },
                {
                    "paragraph": "周南之國十一篇，三十六章，百五十九句。",
                    "zhushu": ""
                }
            ]
        },
        {
            "name": "國風召南鵲巢詁訓傳第二",
            "paragraphs": [
                {
                    "paragraph": "召南鵲巢詁訓傳第二",
                    "zhushu": "召，亦地名也，在岐山之陽。扶風雍縣南有召亭。案：周、召皆周之舊土，文王受命後，以賜二公爲菜地。二南之風，皆文王未受命之詩也。周南十一篇，是先王之所以教，聖人之深迹，故繫之公旦。召南十四篇，是先王之教化，文王所行之淺迹，故繫之君奭。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "鵲巢，夫人之德也。國君積行累功，以致爵位，夫人起家而居有之，德如鳲鳩，乃可以配焉。",
                    "zhushu": "箋云：起家而居有之，謂嫁於諸侯也。夫人有均壹之德，如鳲鳩然，而後可配國君。鵲，七畧反，字林作䧿。鳲，音司。"
                },
                {
                    "paragraph": "維鵲有巢，維鳩居之。",
                    "zhushu": "興也。鳩，鳲，秸鞠也。鳲鳩不自爲巢，居鵲之成巢。箋云：鵲之作巢，冬至架之，至春乃成。猶國君積行累功，故以興焉。興者，鳲鳩因鵲成巢而居有之，而有均壹之德。猶國君夫人來嫁，居君子之室，德亦然。室，燕寢也。秸，古八反。鞠音菊。"
                },
                {
                    "paragraph": "之子于歸，百兩御之。",
                    "zhushu": "百兩，百乗也。諸侯之子嫁於諸侯，送御皆百乗。箋云：之子，是子也。御，迎也。是如鳲鳩之子，其往嫁也，家人送之，良人迎之，車皆百乗，象有百官之盛。御，五嫁反。"
                },
                {
                    "paragraph": "維鵲有巢，維鳩方之。",
                    "zhushu": "方，有之也。"
                },
                {
                    "paragraph": "之子于歸，百兩將之。",
                    "zhushu": "将，如字，送也，沈七羊反。"
                },
                {
                    "paragraph": "維鵲有巢，維鳩盈之。",
                    "zhushu": "盈，滿也。箋云：滿者，言衆媵姪娣之多。媵音孕。姪，待結反。娣，徒帝反。"
                },
                {
                    "paragraph": "之子于歸，百兩成之。",
                    "zhushu": "能成百兩之禮也。箋云：是子有鳲鳩之德，宜配國君，故以百兩之禮送迎成之。",
                    "type": 2
                },
                {
                    "paragraph": "鵲巢三章，章四句。",
                    "zhushu": "",
                    "type": 2
                },
                {
                    "paragraph": "采蘩，夫人不失職也。夫人可以奉祭祀，則不失職矣。",
                    "zhushu": "箋云：奉祭祀者，采蘩之事也。不失職者，夙夜在公也。"
                },
                {
                    "paragraph": "于以采蘩？于沼于沚。",
                    "zhushu": "蘩，皤蒿也。于，於。沼，池。沚，渚也。公侯夫人執蘩菜以助祭，神饗德與信，不求偹焉。沼沚谿澗之草，猶可以薦，王后則荇菜也。箋云：于以，猶言往以也。執蘩菜者，以豆薦蘩𦵔。蘩音煩。沼，之紹反，池也。沚音止。皤，薄波反，白也。蒿，好羔反。谿，苦兮反，澗也。"
                },
                {
                    "paragraph": "于以用之？公侯之事。",
                    "zhushu": "之事，祭事也。箋云：言夫人於君祭祀而薦此豆也。"
                },
                {
                    "paragraph": "于以采蘩，于澗之中。",
                    "zhushu": "山夾水曰澗。澗，古晏反。夾，古洽反。"
                },
                {
                    "paragraph": "于以用之？公侯之宫。",
                    "zhushu": "宫，廟也。"
                },
                {
                    "paragraph": "被之僮僮，夙夜在公。",
                    "zhushu": "被，首餙也。僮僮，踈敬也。夙，早也。箋云：公，事也。早夜在事，謂視灌漑饎爨之事。礼記：主婦髲髢。被，皮寄反。僮音同。濯，直角反。漑，古愛反。饎，昌志反。髲，皮寄反。髢亦作鬄。"
                },
                {
                    "paragraph": "被之祁祁，薄言還歸。",
                    "zhushu": "祁祁，舒遲也，去事有儀也。箋云：言，我也。祭事畢，夫人釋祭服而去髲髢也，其威儀祁祁然而安舒，無罷倦之失。我還歸者，自廟反其燕寝。祁，巨𥝠反。罷音皮。",
                    "type": 2
                },
                {
                    "paragraph": "采蘩三章，章四句。",
                    "zhushu": "",
                    "type": 2
                },
                {
                    "paragraph": "草蟲，大夫妻能以禮自防也。",
                    "zhushu": "蟲，直忠反，本或作虫，非也。虫音許鬼反。"
                },
                {
                    "paragraph": "喓喓草蟲，趯趯阜螽。",
                    "zhushu": "興也。喓喓，聲也。草蟲，常羊也。趯趯，躍也。阜螽，蠜也。卿大夫之妻，待禮而行，隨從君子。箋云：草蟲鳴，阜螽躍而從之。異種同𩔖，猶男女嘉時，以禮相求呼。喓，於遥反。趯，託立反。阜音父。螽音中。躍音藥，跳也。蠜音煩。種，章勇反。"
                },
                {
                    "paragraph": "未見君子，憂心忡忡。",
                    "zhushu": "忡忡，猶衝衝也。婦人雖適人，有歸宗之義。箋云：未見君子者，謂在塗時也。在塗而憂，憂不當君子，無以寜父母，故心衝衝然，是其不自絶於其族之情。忡，敕中反。"
                },
                {
                    "paragraph": "亦旣見止，亦旣覯止，我心則降。",
                    "zhushu": "覯，古豆反，遇也。止，辭也。降，下也。箋云：旣見，謂已同牢而食也。旣覯，謂已昏也。始者憂於不當，今君子待已以禮，庶自此可以寜父母，故心下也。易曰：男女覯精，萬物化生。降，戸江反。"
                },
                {
                    "paragraph": "陟彼南山，言采其蕨。",
                    "zhushu": "南山，周南山也。蕨，鼈也。箋云：言，我也。我采者在塗而見采鼈，采者得其所欲，猶已今之行者欲得禮，以自喻也。蕨，居月反。鼈，卑滅反，本又作鱉。○。"
                },
                {
                    "paragraph": "未見君子，憂心惙惙。",
                    "zhushu": "惙惙，憂也。惙，張劣反。"
                },
                {
                    "paragraph": "亦旣見止，亦旣覯止，我心則說。",
                    "zhushu": "說，服也。說音悅。"
                },
                {
                    "paragraph": "陟彼南山，言采其薇。",
                    "zhushu": "薇，菜也。薇音微，草也，亦可食。"
                },
                {
                    "paragraph": "未見君子，我心傷悲。",
                    "zhushu": "嫁女之家，不息火三日，相思離也。箋云：維父母思己，故己亦傷悲。離，力智反。"
                },
                {
                    "paragraph": "亦旣見止，亦旣覯止，我心則夷。",
                    "zhushu": "夷，平也。",
                    "type": 2
                },
                {
                    "paragraph": "草蟲三章，章七句。",
                    "zhushu": "",
                    "type": 2
                },
                {
                    "paragraph": "采蘋，大夫妻能循法度也。能循法度，則可以承先祖，共祭祀矣。",
                    "zhushu": "箋云：女子十年不岀，姆教婉婉聽從，執麻枲，治絲繭，織紝組紃，學女事，以共衣服。觀於祭祀，納酒漿、籩豆𦵔醢，禮相助奠。十有五而笄，二十而嫁。此言能循法度者，今旣嫁爲大夫妻，能循其爲女之時所學所觀之事，以爲法度。蘋，符申反。共音㳟，本或作供，注同。姆，莫豆反，女師也。鄭云：姆者，婦人五十無子，出不復嫁，以婦道教人，若今時乳母也。婉，怨逺反。娩音晚。枲，絲似反。繭，古顯反。紝，女金反。組音祖，綫也。紃音旬，絛也。漿，子詳反。醢音海。相，息亮反。笄音幾。"
                },
                {
                    "paragraph": "于以采蘋？南澗之濵。于以采藻？于彼行潦。",
                    "zhushu": "蘋，大蓱也。濵，厓也。藻，聚藻也。行潦，流潦也。箋云：古者婦人先嫁三月，祖廟未毁，敎于公宫；祖廟旣毁，敎于宗室。敎以婦德、婦言、婦容、婦功。敎成之祭，牲用魚，芼用蘋藻，所以成婦順也。此祭女所出祖也。法度莫大於四教，是又祭以成之，故舉以言焉。蘋之言賔也，藻之言澡也，婦人之行尙柔順，自潔清，故取名以爲戒。濵音賔。藻音早，水菜也。潦音老。蓱音平。芼，莫報反。"
                },
                {
                    "paragraph": "于以盛之？維筐及筥。于以湘之？維錡及釜。",
                    "zhushu": "方曰筐，圓曰筥。湘，亨也。錡，釜屬。有足曰錡，無足曰釜。箋云：亨蘋藻者於魚湆之中，是鉶羮之芼。盛音成。筐音匡。筥，居呂反。湘，息良反。錡，其綺反。釜，符甫反。亨，本又作烹，煮也。湆，去急反，汁也。鈃音形。鄭云：三足兩耳，有盖，和羮之器。羮音庚。"
                },
                {
                    "paragraph": "于以奠之？宗室牖下，",
                    "zhushu": "奠，置也。宗室，大宗之廟也。大夫士祭於宗廟，奠於牖下。箋云：牗下，户牖間之前。祭不於室中者，凡昏事，於女禮設几筵於户外，此其義也與？宗子主此祭，維君使有司爲之。牖音酉，下如字，叶韻則音户，後皆放此。與音余。"
                },
                {
                    "paragraph": "誰其尸之？有齊季女。",
                    "zhushu": "尸，主。齊，敬。季，少也。蘋藻，薄物也。澗潦，至質也。筐、筥、錡、釜，陋器也。少女，微主也。古之將嫁女者，必先禮之於宗室。牲用魚，芼之以蘋藻。箋云：主設羮者季女，則非禮也。女將行，父禮之而俟迎者，盖母薦之，無祭事也。祭事，主婦設羮，教成之祭，更使季女者，成其婦禮也。季女不主魚，魚俎實，男子設之，其粢盛盖以黍稷。齊，本亦作齋，同。少，詩照反。迎，宜敬反。俎，側所反。",
                    "type": 2
                },
                {
                    "paragraph": "采蘋三章，章句。",
                    "zhushu": "",
                    "type": 2
                },
                {
                    "paragraph": "甘棠，美召伯也。召伯之教，明於南國。",
                    "zhushu": "箋云：召伯，姬姓，名奭，食采于召，作上公，爲二伯，後封於燕。此美其爲伯之功，故言伯云。召，時照反。奭音釋。燕，烏賢反，國名，在周礼幽州之域，今涿郡薊縣是也。"
                },
                {
                    "paragraph": "蔽芾甘棠，勿翦勿伐，召伯所苃。",
                    "zhushu": "蔽芾，小貌。甘棠，杜也。翦，去。伐，擊也。箋云：苃，草舍也。召伯聽男女之訟，不重煩勞百姓，止舍小棠之下而聽㫁焉。國人被其德，說其化，思其人，敬其樹。蔽，必袂反。芾，非貴反。翦，子踐反，韓詩作剗，初簡反。茇，蒲曷反，又扶盖反。"
                },
                {
                    "paragraph": "蔽芾甘棠，勿翦勿敗，召伯所憩。",
                    "zhushu": "憩，息也。敗，必邁反，又如字。𢠾，起例反。"
                },
                {
                    "paragraph": "蔽芾甘棠，勿翦勿拜，召伯所說。",
                    "zhushu": "說，舍也。箋云：拜之言拔也。說，本或作稅，又作脫，同，始銳反。拔，蒲八反。",
                    "type": 2
                },
                {
                    "paragraph": "甘棠三章，章三句。",
                    "zhushu": "",
                    "type": 2
                },
                {
                    "paragraph": "行露，召伯聽訟也。衰世之俗微，貞信之教興。彊㬥之男，不能侵陵貞女也。",
                    "zhushu": "箋云：衰亂之俗微，貞信之教興者，此殷之末世，周之盛德，當文王與紂之時。"
                },
                {
                    "paragraph": "厭浥行露，豈不夙夜，謂行多露。",
                    "zhushu": "興也。厭浥，濕意也。行，道也。豈不，言有是也。箋云：夙，早也。厭浥然濕，道中始有露，謂二月中嫁取時也。言我豈不知當早夜成昏禮與？謂道中之露大多，故不行耳。今彊㬥之男，以此多露之時，禮不足而強來，不度時之可否，故云然。周禮：仲春之月，令㑹男女之無夫家者，行事必以昏昕。厭，于葉反。浥，夲又作挹，同，於及反。與音餘。大音㤗。多，吐賀反。强，其丈反。度，待洛反。否，方九反。㑹，力政反。昕，許斤反。"
                },
                {
                    "paragraph": "誰謂雀無角，何以穿我屋？誰謂女無家，何以速我獄？",
                    "zhushu": "不思物變，而推其𩔖，雀之穿屋似有角者。速，召。獄，埆也。箋云：女，女彊㬥之男。變，異也。人皆謂雀之穿屋似有角，彊㬥之男召我而獄，似有室家之道於我也。物有似而不同，雀之穿屋，不以角，乃以咮。今彊㬥之男召我而獄，不以室家之道於我，乃以侵陵。物與事有似而非者，士師所當審也。穿，本亦作䆤，音川。女音汝，下皆同。獄音玉。埆音角，又户角反。盧植云：相質觳爭訟者也。崔云：埆者，埆正之義。一云獄名。咮，本亦作噣，郭張救反，何都豆反，鳥口也。"
                },
                {
                    "paragraph": "雖速我獄，室家不足。",
                    "zhushu": "昏礼：財帛不過五兩。箋云：幣可備也。室家不足，謂媒妁之言不和。六禮之來，強委之。䊷，側基反，依字系旁才，後人遂以才爲屯，因作純字。兩音諒。媒音梅，謀也。妁，時酌反，又音酌。妁，酌也。"
                },
                {
                    "paragraph": "誰謂䑕無牙，何以穿我墉？誰謂女無家，何以速我訟？",
                    "zhushu": "墉，墻也。視墻之穿，推其𩔖，可謂䑕有牙。墉音容。訟如字，徐取韻音才容反。"
                },
                {
                    "paragraph": "雖速我訟，亦不女從。",
                    "zhushu": "不從，終不棄禮而隨此彊㬥之男。",
                    "type": 2
                },
                {
                    "paragraph": "行露三章，一章三句，二章章六句。",
                    "zhushu": "",
                    "type": 2
                },
                {
                    "paragraph": "羔羊，鵲巢之功致也。召南之國，化文王之政，在位皆節儉正直，德如羔羊也。",
                    "zhushu": "箋云：鵲巢之君，積行累功，以致羔羊之化。在位卿大，競相切化，皆如此羔羊之人。羔音高。行，下孟反。○"
                },
                {
                    "paragraph": "羔羊之皮，素絲五紽。",
                    "zhushu": "小曰羔，大曰羊。素，白也。紽，數也。古者素絲以英裘，不失其制。大夫羔裘以居。紽，徒何反。數，所具反，後不音者同。英，沈音映，又如字。"
                },
                {
                    "paragraph": "退食自公，委蛇委蛇。",
                    "zhushu": "公，公門也。委蛇，行可從迹也。箋云：退食，謂减膳也。自，從也。從於公，謂正直順于事也。委蛇，委曲自得之貌。節儉而順，心志定，故可自得也。委，於危反。蛇，夲又作虵，同音移。行，下孟反，崔如字。迹又作跡。"
                },
                {
                    "paragraph": "羔羊之革，素絲五緎。",
                    "zhushu": "革，猶皮也。緎，縫也。緎音域，又于域反。"
                },
                {
                    "paragraph": "委蛇委蛇，自公退食。",
                    "zhushu": "箋云：自公退食，猶退食自公。"
                },
                {
                    "paragraph": "羔羊之縫，素絲五總。",
                    "zhushu": "縫，言縫殺之大小得其制。總，數也。縫，符龍反，又音符用反。總，子公反。殺，所界反，徐所例反。"
                },
                {
                    "paragraph": "委蛇委蛇，退食自公。",
                    "zhushu": "",
                    "type": 2
                },
                {
                    "paragraph": "羔羊三章，章四句。",
                    "zhushu": "",
                    "type": 2
                },
                {
                    "paragraph": "殷其靁，勸以義也。召南之大夫，遠行從政，不遑寜處。其室家能閔其勤勞，勸以義也。",
                    "zhushu": "箋云：召南大夫，召伯之屬。遠行，謂使出邦畿。殷音隱，下同。靁亦作雷，力囘反。遑音黄，暇也。使如字。復，符福反。"
                },
                {
                    "paragraph": "殷其靁，在南山之陽。",
                    "zhushu": "殷，雷聲也。山南曰陽。靁出地奮，震驚百里。山出雲雨，以潤天下。箋云：靁以喻號令，於南山之陽，又喻其在外也。召南大夫以王命施號令於四方，猶靁殷殷然𤼵聲於山之陽也。"
                },
                {
                    "paragraph": "何斯違斯，莫敢或遑。",
                    "zhushu": "何此君子也。斯，此。違，去。遑，暇也。箋云：何乎此君子，適居此，復去此，轉行遠從事於王所命之方，無敢或閒暇時。閔其勤勞。閒音閑。"
                },
                {
                    "paragraph": "振振君子，歸哉歸哉。",
                    "zhushu": "振振，信厚也。箋云：大夫信厚之君子，爲君使，功未成。歸哉歸哉！勸以爲臣之義，未得歸也。振音眞。"
                },
                {
                    "paragraph": "殷其靁，在南山之側。",
                    "zhushu": "亦在其隂與左右也。"
                },
                {
                    "paragraph": "何斯違斯，莫敢遑息。",
                    "zhushu": "息，止也。"
                },
                {
                    "paragraph": "振振君子，歸哉歸哉。",
                    "zhushu": ""
                },
                {
                    "paragraph": "殷其靁，在南山之下。",
                    "zhushu": "或在其下。箋云：下謂山足。"
                },
                {
                    "paragraph": "何斯違斯，莫或遑處。",
                    "zhushu": "處，尺煮反，居也。"
                },
                {
                    "paragraph": "振振君子，歸哉歸哉。",
                    "zhushu": "",
                    "type": 2
                },
                {
                    "paragraph": "殷其靁三章，章六句。",
                    "zhushu": "",
                    "type": 2
                },
                {
                    "paragraph": "摽有梅，男女及時也。召南之國，被文王之化，男女得以及時也。",
                    "zhushu": "摽，婢小反，徐符表反。"
                },
                {
                    "paragraph": "摽有梅，其實七兮。",
                    "zhushu": "興也。摽，落也。盛極則隋落者梅也，尚在樹者七。箋云：興者，梅實尚餘七未落，喻始衰也。謂女二十，春盛而不嫁，至夏則衰。隋，迨果反，又徒火反。"
                },
                {
                    "paragraph": "求我庶士，迨其吉兮。",
                    "zhushu": "吉，善也。箋云：我，我當嫁者。庶，衆。迨，及也。求女之當嫁者之衆士，宜及其善時。善時，謂年二十，雖夏未大衰。迨音待。"
                },
                {
                    "paragraph": "摽有梅，其實三兮。",
                    "zhushu": "在者三也。箋云：此夏鄕晚，梅之隋落差多，在者餘三耳。鄕，本亦作嚮，許亮反，又作向。"
                },
                {
                    "paragraph": "求我庶士，迨其今兮。",
                    "zhushu": "今，急辭也。"
                },
                {
                    "paragraph": "摽有梅，頃筐墍之。",
                    "zhushu": "墍，取也。箋云：頃筐取之，謂夏已晚，頃筐取之於地。頃音輕。墍，許器反。"
                },
                {
                    "paragraph": "求我庶士，迨其謂之。",
                    "zhushu": "不待備禮也。三十之男，二十之女，禮未備，則不待禮㑹而行之者，所以蕃育人民也。箋云：謂勤也。女年二十而無嫁端，則有勤望之憂。不待禮㑹而行之者，謂明年仲春，不待以禮㑹之也。時時禮雖不備，相奔不禁。蕃音煩。禁，居鴆反。",
                    "type": 2
                },
                {
                    "paragraph": "摽有梅三章，章四句。",
                    "zhushu": "",
                    "type": 2
                },
                {
                    "paragraph": "小星，惠及下也。夫人無妬忌之行，惠及賤妾，進御於君，知其命有貴賤，能盡其心矣。",
                    "zhushu": "箋云：以色曰妬，以行曰忌。命，謂禮命貴賤。行，下孟反。盡，津忍反。"
                },
                {
                    "paragraph": "嘒彼小星，三五在東。",
                    "zhushu": "嘒，微貌。小星，衆無名者。三心五噣，四時更見。箋云：衆無名之星，隨心噣在天，猶諸妾隨夫人以次序進御於君也。心在東方，三月時也。噣在東方，正月時也。如是終歲，列宿更見。嘒，呼惠反。噣，張救反。更音庚。見，賢遍反。宿音秀。"
                },
                {
                    "paragraph": "肅肅宵征，夙夜在公。寔命不同。",
                    "zhushu": "肅肅，疾貌。宵，夜。征，行。寔，是也。命不得同於列位也。箋云：夙，早也。謂諸妾肅肅然夜行，或早或夜，在於君所，以次序進御者，是其禮命之數不同也。凡妾御於君，不當夕。寔音實。"
                },
                {
                    "paragraph": "嘒彼小星，維參與昴。",
                    "zhushu": "參，伐也。昴，留也。箋云：此言衆無名之星，亦隨伐留在天。參，所林反。昴音卯，徐又音茅。留如字，又音柳。"
                },
                {
                    "paragraph": "肅肅宵征，抱衾與裯。寔命不猶。",
                    "zhushu": "衾，被也。裯，襌被也。猶，若也。箋云：裯，牀帳也。諸妾夜行，抱衾與牀帳，待進御之次序。不若，亦言尊卑異也。衾，起金反。裯，直留反。帳音漲，張仗反。",
                    "type": 2
                },
                {
                    "paragraph": "小星二章，章五句。",
                    "zhushu": "",
                    "type": 2
                },
                {
                    "paragraph": "江有汜，美媵也。勤而無怨，嫡能悔過也。文王之時，江沱之間，有嫡不以其媵備數，媵遇勞而無怨，嫡亦自悔也。",
                    "zhushu": "箋云：勤者，以己宜媵而不得，心望之。汜音祀，水名。媵音孕。嫡，都狄反，正夫人也，下同。沱，徒何反。"
                },
                {
                    "paragraph": "江有汜，",
                    "zhushu": "興也。決復入爲汜。箋云：興者，喻江水大，汜水小，然得竝流，似嫡媵宜俱行。"
                },
                {
                    "paragraph": "之子歸，不我以。不我以，其後也悔。",
                    "zhushu": "嫡能自悔也。箋云：之子，是子也。是子，謂嫡也。婦人謂嫁曰歸。以猶與也。"
                },
                {
                    "paragraph": "江有渚，",
                    "zhushu": "渚，小洲也。水枝成渚。箋云：江水流而渚留，是嫡與己異心，使已獨留不行。渚，諸吕反。枝如字，又音祇。"
                },
                {
                    "paragraph": "之子歸，不我與。不我與，其後也處。",
                    "zhushu": "處，止也。箋云：嫡悔過自止。"
                },
                {
                    "paragraph": "江有沱，",
                    "zhushu": "沱，江之别者。箋云：岷山道江，東别爲沱。岷，本又作㟭，武巾反，山名，在蜀。道，徒報反。"
                },
                {
                    "paragraph": "之子歸，不我過。不我過，其嘯也歌。",
                    "zhushu": "嘯，蹙口而出聲。嫡有所思而爲之，旣覺，自悔而歌。歌者，言其悔過以自解說也。過音戈。嘯，蕭呌反。蹙，子六反。解，革買反。說，始拙反，又音悅。",
                    "type": 2
                },
                {
                    "paragraph": "江有汜三章，章五句。",
                    "zhushu": "",
                    "type": 2
                },
                {
                    "paragraph": "野有死麕，惡無禮也。天下大亂，彊㬥相陵，遂成淫風。被文王之化，雖當亂世，猶惡無禮也。",
                    "zhushu": "箋云：無禮者，爲不由媒妁，鴈幣不至，劫脅以成昏，謂紂之世。麕，本亦作麏，又作麇，俱倫反。爾雅云：郊外曰野。麕，獸名也。草木疏云：麕，麞也，青州人謂之麕。惡，烏路反，下同。被，皮寄反。劫，居業反。脅，許業反。"
                },
                {
                    "paragraph": "野有死麕，白茅包之。",
                    "zhushu": "郊外曰野。包，裹也。凶荒則殺禮，猶有以將之。野有死麕，羣田之獲而分其肉。白茅，取潔清也。箋云：亂世之民貧，而彊㬥之男多行無禮，故貞女之情，欲今人以白茅裹束野中田者所分麕肉，爲禮而來。裹音果。殺，所戒反。清如字，沈音浄。令音苓。"
                },
                {
                    "paragraph": "有女懷春，吉士誘之。",
                    "zhushu": "懷，思也。春，不暇待秋也。誘，道也。箋云：有貞女思仲春以禮與男㑹，吉士使媒人道成之。疾時無禮而言然。誘音酉。"
                },
                {
                    "paragraph": "林有樸樕，野有死鹿，白茅純束。",
                    "zhushu": "樸樕，小木也。野有死鹿，廣物也。純束，猶包之也。箋云：樸樕之中及野有死鹿，皆可以白茅包裹，束以爲禮。廣可用之物，非獨麕也。純，讀如屯。樸，蒲木反。樕音速。純，徒尊反。屯，徒本反，沈徒尊反，聚也。"
                },
                {
                    "paragraph": "有女如玉，",
                    "zhushu": "德如玉也。箋云：如玉者，取其堅而潔白。玉音欲。"
                },
                {
                    "paragraph": "舒而脫脫兮，",
                    "zhushu": "舒，徐也。脫脫，舒遲也。箋云：貞女欲吉士以禮來，脱脫然舒也。又疾時無禮，彊㬥之男劫脅。脫，勅外反。"
                },
                {
                    "paragraph": "無感我帨兮，",
                    "zhushu": "感，動也。帨，佩巾也。箋云：奔走失節，動其佩巾。感如字，又胡坎反。帨，始銳反，沈始悅反。"
                },
                {
                    "paragraph": "無使尨也吠。",
                    "zhushu": "尨，狗也。非禮相陵則狗吠。尨，美邦反。吠，符廢反。",
                    "type": 2
                },
                {
                    "paragraph": "野有死麕三章，二章章四句，一章三句。",
                    "zhushu": "",
                    "type": 2
                },
                {
                    "paragraph": "何彼襛矣，美王姬也。雖則王姬，亦下嫁於諸侯，車服不繫其夫，下王后一等，猶執婦道，以成肅雝之德也。",
                    "zhushu": "箋云：下王后一等，謂車乘厭翟，勒面繢總，服則褕翟。襛，如容反。姬音基。王姫，武王女。姬，周姓也。車音居。厭，於葉反。翟，庭立反。繢，户妹反。總，作孔反。"
                },
                {
                    "paragraph": "何彼襛矣？唐棣之華。",
                    "zhushu": "興也。襛，猶戎戎也。唐棣，栘也。箋云：何乎彼戎戎者，乃移之華。興者，喻王姬顔色之美盛。棣，徒帝反。華如字。栘音移，一音是兮反。"
                },
                {
                    "paragraph": "曷不肅雝？王姬之車。",
                    "zhushu": "肅，敬。雝，和。箋云：曷，何。之，往也。何不敬和乎？王姬往乗車也。言其嫁時始乗車，則已敬和。車，恊韻尺奢反。"
                },
                {
                    "paragraph": "何彼襛矣？華如桃李。平王之孫，齊侯之子。",
                    "zhushu": "平，正也。武王女，文王孫，適齊侯之子。箋云：華如桃李者，興王姬與齊侯之子顔色俱盛。正王者，德能正天下之士。"
                },
                {
                    "paragraph": "其釣維何？維絲伊緡。齊侯之子，平王之孫。",
                    "zhushu": "伊，維。緡，綸也。箋云：釣者以此有求於彼，何以爲之乎？以絲之爲綸，則是善釣也。以言王姬與齊侯之子以善道相求。釣音弔。緡，亡貧反。綸音倫，繩也。",
                    "type": 2
                },
                {
                    "paragraph": "何彼襛矣三章，章四句。",
                    "zhushu": "",
                    "type": 2
                },
                {
                    "paragraph": "騶虞，鵲巢之應也。鵲巢之化行，人倫旣正，朝廷旣治，天下純被文王之化，則庶𩔖蕃殖，蒐田以時。仁如騶虞，則王道成也。",
                    "zhushu": "應者，應德自逺而至。騶，側留反。尾長於身，不履生草。尚書大傳云：尾倍於身。應，應對之應，注皆同。朝，直遥反。治，直吏反。被，皮寄反。蕃音煩，多也。蒐，所留反。春獵爲蒐。田，獵也。杜預云：蒐，索，擇取不孕者也。穀梁傳云：四時之田，春曰田，夏曰苗，秋曰蒐，冬曰狩。"
                },
                {
                    "paragraph": "彼茁者葭，",
                    "zhushu": "茁，出也。葭，蘆也。箋云：記蘆始出者，著春田之早晚，茁則劣。側，刷二反。葭音加。蘆音盧。著，張慮反，後不音者皆放此。"
                },
                {
                    "paragraph": "壹發五豝，",
                    "zhushu": "豕牝曰豝。虞人翼五豝以待公之發。箋云：君射一發而翼五豝者，禽戰獸之命。必戰之者，仁心之至。𤼵如字，徐音廢。豝，百加反。牝，頗忍反，徐扶死反。射，食亦反。"
                },
                {
                    "paragraph": "于嗟乎騶虞。",
                    "zhushu": "騶虞，義獸也。白虎黒文，不食生物，有至信之德則應之。箋云：于嗟者，羙之也。"
                },
                {
                    "paragraph": "彼茁者蓬，",
                    "zhushu": "蓬，草名也。蓬，蒲東反。"
                },
                {
                    "paragraph": "壹發五豵，",
                    "zhushu": "一歳曰豵。箋云：豕生三曰豵。豵，子公反，徐又在容反，字又作𤡆，同。"
                },
                {
                    "paragraph": "于嗟乎騶虞。",
                    "zhushu": "",
                    "type": 2
                },
                {
                    "paragraph": "騶虞二章，章三句。",
                    "zhushu": "",
                    "type": 2
                },
                {
                    "paragraph": "召南之國十四篇，四十章，百七十七句。",
                    "zhushu": ""
                }
            ]
        },
        {
            "name": "國風邶柏舟詁訓傳第三",
            "paragraphs": [
                {
                    "paragraph": "邶柏舟詁訓傳第三",
                    "zhushu": "鄭云：邶、鄘、衞者，殷紂畿内地名，屬古兾州。自紂城而北曰邶，南曰鄘，東曰衛。衛在汲郡朝歌縣。時康叔正封于衛，其未子孫，稍并兼彼二國，混其地而名之。作者各有所傷，從其本國而異之，故有邶、鄘、衛之詩。王粛同。從此訖豳七月，十三國並變風也。邶，蒲對反，本又作鄁，字林方代反。柏音伯，字又作栢。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "柏舟言仁而不遇也。衛頃公之時，仁人不遇，小人在側。",
                    "zhushu": "不遇者，君不受己之志也。君近小人，則賢者見侵害。○柏，木名，以爲舟也。頃音傾。近，附近之近。"
                },
                {
                    "paragraph": "汎彼柏舟，亦汎其流。",
                    "zhushu": "興也。汎汎，流皃。柏，木所以冝爲舟也。亦汎汎其流，不以濟渡也。箋云：舟，載渡物者，今不同而與衆物汎汎然俱流水中。興者，喻仁人之不見用，而與羣小人並列，亦猶是也。汎，敷劒反。汎，流皃，本或作汎汎，流皃者，此從王肅注加。"
                },
                {
                    "paragraph": "耿耿不寐，如有隱憂。",
                    "zhushu": "耿耿，猶儆儆也。隱，痛也。箋云：仁人旣不遇，憂在見侵害。耿，古幸反。儆音景。"
                },
                {
                    "paragraph": "微我無酒，以敖以遊。",
                    "zhushu": "非我無酒可以敖遊忘憂也。敖，本亦作遨，五羔反。"
                },
                {
                    "paragraph": "我心匪鑒，不可以茹。",
                    "zhushu": "鑒，所以察形也。茹，度也。箋云：鑒之察形，但知方圎白黒，不能度其真僞。我心非如是鑒，我於衆人之善惡外内，心度知之。鑒，甲暫反，鏡也。茹，如預反，徐如庻反。度，待洛反。下同。"
                },
                {
                    "paragraph": "亦有兄弟，不可以據。",
                    "zhushu": "據，依也。箋云：兄弟至親，當相據依。言亦有不相據依，以爲是者希耳。責之以兄弟之道，謂同姓之臣也。"
                },
                {
                    "paragraph": "薄言往愬，逢彼之怒。",
                    "zhushu": "彼，彼兄弟。愬，蘇路反。怒，恊韻乃路反。"
                },
                {
                    "paragraph": "我心匪石，不可轉也。我心匪席，不可卷也。",
                    "zhushu": "石雖堅，尚可轉；席雖平，尚可卷。箋云：言己心志堅平，過於石席。卷，眷勉反，注同。"
                },
                {
                    "paragraph": "威儀棣棣，不可選也。",
                    "zhushu": "君子望之，𠑊然可畏，禮容俯仰，各有威儀耳。棣棣，冨而閑習也。物有其容，不可数也。箋云：稱己威儀如此者，言己德備而不遇，所以愠也。棣，本或作逮，同徒帝反，又音代。選，雪兖反。𠑊，魚檢反，本或作嚴，音同。數，色主反。"
                },
                {
                    "paragraph": "憂心悄悄，愠于羣小。",
                    "zhushu": "愠，怒也。悄悄，憂皃。箋云：群小，衆小人在君側者。悄，七小反。愠，憂運反。"
                },
                {
                    "paragraph": "覯閔旣多，受侮不少。",
                    "zhushu": "閔，病也。覯，古豆反。侮音武，徐又音茂。"
                },
                {
                    "paragraph": "靜言思之，寤擗有摽。",
                    "zhushu": "靜，安也。擗，拊心也。摽，拊心皃。箋云：言，我也。擗，夲又作擘，避亦反。摽，符小反。拊音撫。"
                },
                {
                    "paragraph": "日居月諸，胡迭而微？",
                    "zhushu": "箋云：日，君象也。月，臣象也。微，謂虧傷也。君道當常明如日，而月有虧盈。今君失道而任小人，大臣專恣，則日如月然。迭，待結反，韓詩作㦶，音同，云：臷，常也。"
                },
                {
                    "paragraph": "心之憂矣，如匪澣衣。",
                    "zhushu": "如衣之不澣矣。箋云：衣之不澣，則憒辱無照察。澣，户管反。憒，古對反。"
                },
                {
                    "paragraph": "靜言思之，不能奮飛。",
                    "zhushu": "不能如鳥奮翼而飛去。箋云：臣不遇於君，猶不忍去，厚之至也。",
                    "type": 2
                },
                {
                    "paragraph": "柏舟五章，章六句。",
                    "zhushu": "",
                    "type": 2
                },
                {
                    "paragraph": "緑衣衛莊姜傷己也。妾上僣，夫人失位，而作是詩也。",
                    "zhushu": "緑當嬀褖，故作禒，轉作緑，字之誤也。莊姜，莊公夫人，齊女，姓姜氏。妾上僣者，謂公子州吁之母，母嬖而州吁驕。○緑，毛如字。緑，東方之間色也。鄭改作禒，吐乱反，篇内各同。上，時掌反，注同。僣，牋念反。吁，况于反。嬖，𥙷計反，謚法云：賤而得愛曰嬖。嬖，卑也，媟也。○"
                },
                {
                    "paragraph": "緑兮衣𠔃，緑衣黃裏。",
                    "zhushu": "興也。緑，間色。黃，正色。箋云：褖，𠔃衣𠔃者，言褖衣自有礼制也。諸侯夫人𥙊服之下，鞠衣爲上，展衣次之，禒衣次之。次之者，衆妾亦以貴賤之等服之。鞠衣黃，展衣白，禒衣黒，皆以素紗爲裏。今褖衣反以黃爲裏，非其礼制也，故以喻妾上僣。裏音里。間，間厠之間。鞠，居六反，言如菊花之色也。又去六反，言如麴塵之色。王后之服，四曰鞠衣，色黃也。展，知彦反，字亦作䄠，音同。王后之服，五曰䄠衣。毛氏、馬融皆云色赤，鄭云色白。紗音沙。"
                },
                {
                    "paragraph": "心之憂矣，曷維其已？",
                    "zhushu": "憂雖欲自止，何時能止也。"
                },
                {
                    "paragraph": "緑兮衣兮，緑衣黃裳。",
                    "zhushu": "上曰衣，下曰裳。箋云：婦人之服，不殊衣裳，上下同色。今衣黒而裳黄，喻乱嫡妾之礼。嫡，夲亦作適，同，丁歴反。"
                },
                {
                    "paragraph": "心之憂矣，曷維其亡？",
                    "zhushu": "箋云：亡之言忘也。"
                },
                {
                    "paragraph": "緑兮絲兮，女所治兮。",
                    "zhushu": "緑，末也。絲，夲也。箋云：女，女妾上僣者。先染絲，後制衣。衣，女之所治爲也。而女反乱之，亦喻乱嫡妾之禮，責以夲末之行。禮，大夫以上衣織，故本於絲也。○女，崔云：毛如字，鄭音汝。行，下孟反，下同。上，時掌反。衣，於旣反。織音志。"
                },
                {
                    "paragraph": "我思古人，俾無訧兮。",
                    "zhushu": "俾，使。訧，過也。箋云：古人謂制禮者。我思此人定尊卑，使人無過差之行，心善之也。俾，卑爾反，沈方履反。訧音尢。夲或作尤。差，𥘉賣反，又𥘉佳反。"
                },
                {
                    "paragraph": "絺兮綌兮，淒其以風。",
                    "zhushu": "淒，寒風也。箋云：絺綌所以當暑，今以待寒，喻其失所也。妻，七西反。"
                },
                {
                    "paragraph": "我思古人，實獲我心。",
                    "zhushu": "古之君子，實得我之心也。箋云：古之聖人制禮者，使夫婦有道，妻妾貴賤各有次序。",
                    "type": 2
                },
                {
                    "paragraph": "緑衣四章，章四句。",
                    "zhushu": "",
                    "type": 2
                },
                {
                    "paragraph": "燕燕衛莊姜送歸妾也。",
                    "zhushu": "莊姜無子，陳女戴嬀生子名完，莊姜以爲己子。莊公薨，完立，而州吁殺之。戴嬀於是大歸，莊姜逺送之于野，作詩見己志。燕，於見反。嬀，居危反。戴，謚也。完，字又作皃，俗音丸，即衛桓公也。殺如字，又申志反。見，賢遍反。"
                },
                {
                    "paragraph": "燕燕于飛，差池其羽。",
                    "zhushu": "燕燕，𩾐也。燕之于飛，必差池其羽。箋云：差池其羽，謂張舒其尾翼。興戴媯將歸，顧視其衣服。差，楚佳反，又楚冝反。池如字。鳦音乙，夲又作乙，郭烏抜反。"
                },
                {
                    "paragraph": "之子于歸，逺送于野。",
                    "zhushu": "之子，去者也。㱕，歸宗也。逺送過禮。于，於也。郊外曰野。箋云：婦人之禮，送迎不出門。今我送是子乃至于野者，舒己憤，尽已情。野如字，協韻羊汝反，沈云：協句，冝音時預反，後放此。憤，符粉反。"
                },
                {
                    "paragraph": "瞻望弗及，泣涕如雨。",
                    "zhushu": "瞻，視也。涕，他礼反，徐又音弟。"
                },
                {
                    "paragraph": "燕燕于飛，頡之頏之。",
                    "zhushu": "飛在上曰頡，飛而下曰頏。箋云：頡頏，興戴嬀將歸，出入前却。頡，户結反。頏，户郎反。上，時掌反，篇内放此。"
                },
                {
                    "paragraph": "之子于歸，逺于將之。",
                    "zhushu": "將，行也。箋云：將亦送也。"
                },
                {
                    "paragraph": "瞻望弗及，佇立以泣。",
                    "zhushu": "佇立，乆立也。佇，直吕反。"
                },
                {
                    "paragraph": "燕燕于飛，上下其音。",
                    "zhushu": "飛而上曰上音，飛而下曰下音。箋云：上下其音，興戴嬀將㱕，言語感激，聲有小大也。激，經歴反。"
                },
                {
                    "paragraph": "之子于歸，逺送于南。",
                    "zhushu": "陳在衛南。南如字。沈云：協句宜乃林反。今謂古人韻緩，不煩改字。"
                },
                {
                    "paragraph": "瞻望弗及，實勞我心。",
                    "zhushu": "實，是也。實亦作寔。"
                },
                {
                    "paragraph": "仲氏任只，其心塞淵。",
                    "zhushu": "仲，戴嬀字也。任，大。塞，瘞。淵，深也。箋云：任者，以恩相親信也。周禮：六行：孝、友、睦、姻、任、恤。任，入林反，毛云：大也。沈云：鄭而鴆反。瘞，於例反，崔集注夲作實。行，下孟反，下篇同。"
                },
                {
                    "paragraph": "終温且惠，淑愼其身。",
                    "zhushu": "惠，順也。箋云：温謂顔色和也。淑，善也。"
                },
                {
                    "paragraph": "先君之思，以朂寡人。",
                    "zhushu": "朂，勉也。箋云：戴嬀思先君莊公之故，故將歸，猶勸勉寡人以礼義。寡人，莊姜自謂也。朂，凶玉反，徐又况目反。",
                    "type": 2
                },
                {
                    "paragraph": "燕燕四章，章六句。",
                    "zhushu": "",
                    "type": 2
                },
                {
                    "paragraph": "日月衛莊姜傷己也。遭州吁之難，傷己不見荅於先君，以至困窮之詩也。",
                    "zhushu": "○舊夲皆爾，俗夲或作以至困窮而作是詩也，誤。難，乃旦反。"
                },
                {
                    "paragraph": "○日居月諸，照臨下土。",
                    "zhushu": "日乎月乎，照臨之也。箋云：日月，喻國君與夫人也。當同德齊意以治國者，常道也。"
                },
                {
                    "paragraph": "乃如之人兮，逝不古處。",
                    "zhushu": "逝，逮。古，故也。箋云：之人，是人也，謂莊公也。其所以接及我者，不以故處，甚違其𥘉時。處，昌慮反，又昌吕反。"
                },
                {
                    "paragraph": "胡能有定？寧不我顧。",
                    "zhushu": "胡，何。定，止也。箋云：寕猶曽也。君之行如是，何能有所定乎？曽不顧念我之言，是其所以不能定完也。○顧，夲又作頋，如字，徐音古，此亦協韻也，後放此。"
                },
                {
                    "paragraph": "日居月諸，下土是冒。",
                    "zhushu": "冒，覆也。箋云：覆猶照臨也。"
                },
                {
                    "paragraph": "乃如之人𠔃，逝不相好。",
                    "zhushu": "不及我以相好。箋云：其所以接及我者，不以相好之恩情甚於己薄也。好，呼報反，注同，王、崔申毛如字。"
                },
                {
                    "paragraph": "胡能有定？寧不我報。",
                    "zhushu": "盡婦道而不得報。"
                },
                {
                    "paragraph": "日居月諸，出自東方。",
                    "zhushu": "日始月盛，皆出東方。箋云：自，從也。言夫人當盛之時，與君同位。"
                },
                {
                    "paragraph": "乃如之人𠔃，德音無良。",
                    "zhushu": "音，聲。良，善也。箋云：無善恩意之聲語於我也。語，魚據反。"
                },
                {
                    "paragraph": "胡能有定？俾也可忘。",
                    "zhushu": "箋云：俾，使也。君之行如此，何能有所定使？是無良可忘也。"
                },
                {
                    "paragraph": "日居月諸，東方自岀。父𠔃母𠔃，畜我不卒。",
                    "zhushu": "箋云：畜，養。卒，終也。父𠔃母兮者，言己尊之如父，又親之如母，乃反養遇我不終也。"
                },
                {
                    "paragraph": "胡能有定？報我不述。",
                    "zhushu": "述，循也。箋云：不循，不循禮也。述本亦作術。",
                    "type": 2
                },
                {
                    "paragraph": "日月四章，章六句。",
                    "zhushu": "",
                    "type": 2
                },
                {
                    "paragraph": "終風衛莊姜傷己也。遭州吁之暴，見侮慢而不能正也。",
                    "zhushu": "正，猶止也。○終風，終日風也。韓詩云：西風也。"
                },
                {
                    "paragraph": "終風且暴，顧我則𥬇。",
                    "zhushu": "興也。終日風爲終風。暴，疾也。𥬇，侮之也。箋云：旣竟日風矣，而又暴疾。興者，喻州吁之爲不善，如終風之無休止，而其間又有甚惡，其在莊姜之旁，視莊姜則反𥬇之，是無敬心之甚。"
                },
                {
                    "paragraph": "謔浪𥬇傲，",
                    "zhushu": "言戯謔不敬。謔，許約反。浪，力葬反，韓詩云：起也。笑，本又作㗛，俗字也，悉妙反。傲，五報反。"
                },
                {
                    "paragraph": "中心是悼。",
                    "zhushu": "箋云：悼者，傷其如是然而已，不能得而止之。"
                },
                {
                    "paragraph": "終風且霾，",
                    "zhushu": "霾，雨土也。霾，亡皆反，徐又莫戒反。雨，于付反。"
                },
                {
                    "paragraph": "惠然肯來。",
                    "zhushu": "言時有順心也。箋云：肯，可也。有順心，然後可以來至我旁，不欲見其戯謔。來如字，古協思韻，多音𥠖，他皆放此。"
                },
                {
                    "paragraph": "莫往莫來，悠悠我思。",
                    "zhushu": "人無子道以來事已，己亦不得以母道往加之。箋云：我思其如是，心悠悠然。思如字。"
                },
                {
                    "paragraph": "終風且曀，不日有曀。",
                    "zhushu": "隂而風曰曀。箋云：有，又也。旣竟日風，且復曀，不見日矣。而又曀者，喻州吁闇乱甚也。曀，於計反。復，扶冨反。"
                },
                {
                    "paragraph": "寤言不寐，願言則嚔。",
                    "zhushu": "嚔，跲也。箋云：言，我。願，思也。嚔讀當爲不敢嚔咳之嚔。我其憂悼而不能寐。女思我心如是，我則嚔也。今俗人嚔云人道我，此古之遺語也。嚔，本又作疌，又作疐，舊竹利反，又丁四反，又猪吏反，或竹季反，劫也。鄭作嚔，音都麗反。劫，居業反，夲又作跲，音同，又渠業反。孫毓同。崔云：毛訓疌爲今俗人云欠欠㰦㰦是也，不作劫字。人體倦則伸，志倦則 。案：音丘據反。玉篇云：㰦，欠張口也。咳，開愛反。女音汝，下同，後可以意求之，疑者更出。"
                },
                {
                    "paragraph": "曀曀其隂，",
                    "zhushu": "如常隂曀曀然。"
                },
                {
                    "paragraph": "虺虺其靁。",
                    "zhushu": "暴若震靁之聲虺虺然。虺，虚鬼反。"
                },
                {
                    "paragraph": "寤言不寐，願言則懷。",
                    "zhushu": "懷，傷也。箋云：懷，安也。女思我心如是，我則安也。",
                    "type": 2
                },
                {
                    "paragraph": "終風四章，章四句。",
                    "zhushu": "",
                    "type": 2
                },
                {
                    "paragraph": "擊鼔怨州吁也。衛州吁用兵暴亂，使公孫文仲將而平陳與宋。國人怨其勇而無禮也。",
                    "zhushu": "將者，將兵以伐鄭也。平，成也。將伐鄭，先告陳與宋，以成其伐事。春秋傳曰：宋殤公之即位也，公子馮出奔鄭，鄭人欲納之。及衛州吁立，將修先君之怨於鄭，而求寵於諸侯，以和其民，使告於宋曰：君若伐鄭，以除君害，君爲主，敝邑以賦與陳、蔡從，則衛國之願也。宋人許之。於是陳、蔡方睦於衛，故宋公、陳侯、蔡人、衛人伐鄭是也。伐鄭在魯隱四年。將，子亮反，注將者同。殤音傷。馮，本亦作慿，同，皮氷反。從，才用反，下同。"
                },
                {
                    "paragraph": "擊鼔其鏜，踊躍用兵。",
                    "zhushu": "鏜然，擊鼔声也。使衆皆踊躍用兵也。箋云：此用兵謂治兵時。鏜，吐當反。"
                },
                {
                    "paragraph": "土國城漕，我獨南行。",
                    "zhushu": "漕，衛邑也。箋云：此言衆民皆勞苦也。或役土功於國，或修理漕城，而我獨見使從軍南行伐鄭，是尤勞苦之甚。漕音曹。"
                },
                {
                    "paragraph": "從孫子仲，平陳與宋。",
                    "zhushu": "孫子仲，謂公孫文仲也，平陳與宋。箋云：子仲，字也。平陳於宋，謂使告宋曰：君爲王，敝邑以賦與陳、蔡從。"
                },
                {
                    "paragraph": "不我以歸，憂心有忡。",
                    "zhushu": "憂心忡忡然。箋云：以猶與也。與我南行，不與我歸期。兵，凶事，懼不得歸，豫憂之。忡，勑中反。"
                },
                {
                    "paragraph": "爰居爰處，爰喪其馬。",
                    "zhushu": "有不還者，有亡其馬者。箋云：爰，於也。不還，謂死也、傷也，病也。今於何居乎？於何處乎？於何䘮其馬乎？䘮，息浪反。注同。"
                },
                {
                    "paragraph": "于以求之？于林之下。",
                    "zhushu": "山木曰林。箋云：于，於也。求不還者及亡其馬者，當於山林之下。軍行必依山林，求其故處，近得之。處，昌慮反。近，附近之近。"
                },
                {
                    "paragraph": "死生契闊，與子成說。",
                    "zhushu": "契闊，勤苦也。說，數也。箋云：從軍之士與其伍約：死也生也，相與處勤苦之中。我與子成相說愛之恩，志在相存救也。契，本亦作挈，同苦結反。闊，苦活反。契闊，韓詩云：約束也。說音恱。數，色主反。"
                },
                {
                    "paragraph": "執子之手，與子偕老。",
                    "zhushu": "偕，俱也。箋云：執其手與之約誓，示信也。言俱老者，庻幾俱免於難。偕音皆。約如字，又於妙反，下同。難，乃旦反。"
                },
                {
                    "paragraph": "于嗟闊兮，不我活兮。",
                    "zhushu": "不與我生活也。箋云：州吁，阻兵安忍，阻兵無衆，安忍無親。衆叛親離，軍士棄其約，離散相逺，故吁嗟歎之：闊兮，女不與我相救活，傷之。遠，于万反。"
                },
                {
                    "paragraph": "于嗟洵兮，不我信兮。",
                    "zhushu": "洵，逺。信，極也。箋云：歎其棄約，不與我相親信，亦傷之。洵，呼縣反，本或作詢，誤也。詢音荀，韓詩作夐，夐亦逺也。信，毛音申。案：信即古伸字也。鄭如字。",
                    "type": 2
                },
                {
                    "paragraph": "擊鼔五章，章四句。",
                    "zhushu": "",
                    "type": 2
                },
                {
                    "paragraph": "凱風美孝子也。衛之淫風流行，雖有七子之母，猶不能安其室。故美七子能盡其孝道，以慰其母心，而成其志爾。",
                    "zhushu": "不安其室，欲去嫁。成其志者，成言孝子自責之意。凱，開在反。"
                },
                {
                    "paragraph": "凱風自南，吹彼𣗥心。",
                    "zhushu": "興也。南風謂之凱風，樂夏之長養。𣗥，難長養者。箋云：興者，以凱風喻寛仁之母，𣗥猶七子也。棘，居力反。樂音洛，或音岳。長，下丈反，下皆同。"
                },
                {
                    "paragraph": "𣗥心夭夭，母氏劬勞。",
                    "zhushu": "夭夭，盛貌。劬勞，病苦也。箋云：夭夭，以喻十子少長，母養之病苦也。夭，於驕反。劬，其俱反。少，詩照反。"
                },
                {
                    "paragraph": "凱風自南，吹彼𣗥薪。",
                    "zhushu": "𣗥薪，其成就者。"
                },
                {
                    "paragraph": "母氏聖善，我無令人。",
                    "zhushu": "聖，叡也。箋云：叡作聖。令，善也。母乃有叡知之善德，我七子無善人能報之者，故母不安我室，欲去嫁也。叡，恱歳反，下同。知音智，本亦作智。"
                },
                {
                    "paragraph": "爰有寒泉，在浚之下。",
                    "zhushu": "浚，衛邑也。在浚之下，言有益於浚。箋云：爰，曰也。曰有寒泉者，在浚之下浸潤之，使浚之民逸樂，以興七子不能如也。浚音峻。浸，子鴆反。樂音洛。"
                },
                {
                    "paragraph": "有子七人，母氏勞苦。",
                    "zhushu": ""
                },
                {
                    "paragraph": "睍睆黃鳥，載好其音。",
                    "zhushu": "睍睆，好貌。箋云：睍睆，以興顔色說也。好其音者，興其辭令順也。以言七子不能如也。睍，胡𩔰反。睆，華板反。說音恱，下篇注同。"
                },
                {
                    "paragraph": "有子七人，莫慰母心。",
                    "zhushu": "慰，安也。",
                    "type": 2
                },
                {
                    "paragraph": "凱風四章，章四句。",
                    "zhushu": "",
                    "type": 2
                },
                {
                    "paragraph": "雄雉刺衛宣公也。淫亂不恤國事，軍旅數起，大夫乆役，男女怨曠。國人患之，而作是詩。",
                    "zhushu": "淫亂者，荒放於妻妾，烝於夷姜之等。國人乆處軍役之事，故男多曠，女多怨也。男曠而苦其事，女怨而望其君子。○雄，爾雅云：飛曰雌雄。刺，俗作㓨，同，七賜反。詩内多此音，更不重出。恤，本亦作䘏。数，色角反。烝，之升反。"
                },
                {
                    "paragraph": "雄雉于飛，泄泄其羽。",
                    "zhushu": "興也。雄雉見雌雉，飛而鼔其翼泄泄然。箋云：興者，喻宣公整其衣服而起，奮訊其形皃，志在婦人而已，不恤國之政事。泄，移丗反。訊音迅，又音峻，字又作迅，同。"
                },
                {
                    "paragraph": "我之懷矣，自詒伊阻。",
                    "zhushu": "詒，遺。伊，維。阻，難也。箋云：懷，安也。伊當作繄，繄猶是也。君之行女是，我安其朝而不去。今從軍旅，乆役不得歸，此自遺以是患難。詒，本亦作貽，以之反。遺，維季反，沈羊𩔖反。難，乃旦反，下同。繄，烏𠔃反。行，下孟反，下同。朝，直遥反。"
                },
                {
                    "paragraph": "雄雉于飛，下上其音。",
                    "zhushu": "箋云：下上其音，興宣公小大其聲，怡恱婦人。上，時掌反。"
                },
                {
                    "paragraph": "展矣君子，實勞我心。",
                    "zhushu": "展，誠也。箋云：誠矣君子，愬於君子也。君之行如是，實使我心勞矣。君若不然，則我無軍役之事。"
                },
                {
                    "paragraph": "瞻彼日月，悠悠我思。",
                    "zhushu": "瞻，視也。箋云：視日月之行，迭往迭來。今君子獨乆行役而不來，使我心悠悠然思之，女怨之辭。女如字，下同。"
                },
                {
                    "paragraph": "道之云逺，曷云能來？",
                    "zhushu": "箋云：曷，何也。何時能來？望之也。"
                },
                {
                    "paragraph": "百爾君子，不知德行。",
                    "zhushu": "箋云：爾，女也。女衆君子，我不知人之德行何如者可謂爲德行，而君或有所留，女怨，故問此焉。行，下孟反，下注皆同。"
                },
                {
                    "paragraph": "不忮不求，何用不臧？",
                    "zhushu": "忮，害。臧，善也。箋云：我君子之行，不疾害，不求備於一人，其行何用爲不善？而君獨逺使之在外，不得來歸，亦女怨之辭。忮，之䜴反，字書云：很也。韋昭音洎。臧，子郎反。",
                    "type": 2
                },
                {
                    "paragraph": "雄雉四章，章四句。",
                    "zhushu": "",
                    "type": 2
                },
                {
                    "paragraph": "匏有苦葉刺衛宣公也。公與夫人並爲淫亂。",
                    "zhushu": "夫人謂夷姜。匏，薄交反。"
                },
                {
                    "paragraph": "○匏有苦葉，濟有深渉。",
                    "zhushu": "興也。匏謂之瓠。瓠葉苦，不可食也。濟，渡也。由膝以上爲渉。箋云：瓠葉苦而渡處深，謂八月之時，隂陽交㑹，始可以爲昬禮，納采問名。瓠，户故反。上，時掌反，下皆同。處，昌慮反。"
                },
                {
                    "paragraph": "深則厲，淺則掲。",
                    "zhushu": "以衣涉水爲厲，謂由帶以上也。褐，褰衣也。遭時制冝，如遇水深則厲，淺則掲矣。男女之際，安可以無礼義，將無以自濟也。箋云：旣以深淺記時，因以水深淺喻男女之才性、賢與不肖及長幼也。各順其人之冝，爲之求妃耦。厲，力滯反，韓詩云：至心曰厲。說文作砅，云：履石渡水也。音力知反，又音例。掲，苦例反。長，張丈反。爲，于僞反。妃音配，夲亦作配，下同。"
                },
                {
                    "paragraph": "有瀰濟盈，有鷕雉鳴。",
                    "zhushu": "瀰，深水也。盈，滿也。深水，人之所難也。鷕，雌雄声也。衛夫人有淫泆之志，授人以色，假人以辭，不顧礼義之難，至使宣公有淫昬之行。箋云：有瀰濟盈，謂過於厲，喻犯礼深也。瀰，弥爾反。鷕，以小反，沈耀皎反，或一音户了反，字林于水反，說文以水反。難，乃旦反，下同。泆音逸。行，下孟反。"
                },
                {
                    "paragraph": "濟盈不濡軌，雉鳴求其牡。",
                    "zhushu": "濡，漬也。由輈以上爲軌。違禮義不由其道，猶雉鳴而求其牡矣。飛曰雌雄，走曰牝牡。箋云：渡深水者必濡其軌。言不濡者，喻夫人犯禮而不自知。雉鳴反求其牡，喻夫人所求非所求。濡，而朱反。軌，舊龜美反，謂車轊頭也。依傳意冝音犯。案：說文云：軌，車轍也。從車，九声，龜美反。軓，車軾前也。從車，凡声，音犯。車轊頭，所謂軹也。相亂，故具論之。牡，茂后反。輈，竹留反，車轅也。"
                },
                {
                    "paragraph": "雝雝鳴鴈，旭日始旦。",
                    "zhushu": "雝雝，鴈声和也。納采用鴈。旭日始出，謂大昕之時。箋云：鴈者，隨陽而處，似婦人從夫，故昬禮用焉。自納采至請期用昕，親迎用昬。旭，許玉反，徐又許𡊮反，說文讀若好，字林呼老反。昕，許巾反。請音情，又七井反，下同。迎，魚敬反。"
                },
                {
                    "paragraph": "士如歸妻，迨氷未泮。",
                    "zhushu": "迨，及。泮，散也。箋云：歸妻，使之來歸於己，謂請期也。氷未散，正月中以前也。二月可以昬矣。迨音待。泮，普半反。"
                },
                {
                    "paragraph": "招招舟子，人渉卬否。",
                    "zhushu": "招招，號召之皃。舟子，舟人，主濟渡者。卬，我也。箋云：舟人之子號召當渡者，猶媒人之㑹男女无夫家者，使爲妃匹，人皆從之而渡，我獨否。招，陟遥反。王逸云：以手曰招，以言曰召。韓詩云：招招，聲也。卬，五郎反，夲或作仰，音同。號，戸羔反。"
                },
                {
                    "paragraph": "人渉卬否，卬湏我友。",
                    "zhushu": "人皆渉，我友未至，我獨待之而不渉，以言室家之道，非得所適，貞女不行；非得禮義，昬姻不成。",
                    "type": 2
                },
                {
                    "paragraph": "匏有苦葉四章，章四句。",
                    "zhushu": "",
                    "type": 2
                },
                {
                    "paragraph": "谷風刺夫婦失道也。衛人化其上，淫於新昬而棄其舊室。夫婦離絶，國俗傷敗焉。",
                    "zhushu": "新昬者，新所與爲昬禮。谷，古木反。"
                },
                {
                    "paragraph": "習習谷風，以隂以雨。",
                    "zhushu": "興也。習習，和舒貌。東風謂之谷風。隂陽和而谷風至，夫婦和而室家成，室家成而繼嗣生。"
                },
                {
                    "paragraph": "黽勉同心，不冝有怒。",
                    "zhushu": "言黽勉者，思與君子同心也。箋云：所以黽勉者，以爲見譴怒者，非夫婦之冝。黽，夲亦作僶，莫尹反。黽勉，猶勉勉也。譴，棄戰反。"
                },
                {
                    "paragraph": "采葑采菲，無以下體。",
                    "zhushu": "葑，湏也。菲，茐也。下體，根莖也。箋云：此二菜者，蔓菁與葍之𩔖也，皆上下可食。然而其根有美時，有惡時，采之者不可以根惡時并棄其葉。喻夫婦以禮義合，顔色相親，亦不可以顔色衰，棄其相與之禮。葑，孚容反，徐音豐，湏也。字書作豐，孚容反。草木䟽云：蕪菁也。郭璞云：今菘菜也。案：江南有菘，江北有蔓菁，相似而異。菘音嵩。菲，妃鬼反。芴音勿。𠇍雅云：菲，芴。又云：菲，息菜。郭以菲芴爲土𤓰，解息菜云：似蕪菁，華紫赤色，何食。莖，河耕反。蔓音万，夲又作蕪，音无。菁音精，又子零反。䔰音福，夲又作䔰，音冨。𠇍雅：葍，䔰。郭云：大葉白華，根如指，色白，可食。并俾政反，又如字。"
                },
                {
                    "paragraph": "德音莫違，及爾同死。",
                    "zhushu": "箋云：莫，無。及，與也。夫婦之言無相違者，則可與女長相與處至死，顔色斯湏之有。"
                },
                {
                    "paragraph": "行道遟遟，中心有違。",
                    "zhushu": "遟遟，舒行皃。違，離也。箋云：違，徘徊也。行於道路之人，至將離别，尚舒行，其心徘徊然，喻君子於己不能如也。違如字。韓詩云：違，很也。"
                },
                {
                    "paragraph": "不逺伊邇，薄送我畿。",
                    "zhushu": "畿，門内也。箋云：邇，近也。言君子與已决别，不能逺，維近𠇍，送我裁於門内，無恩之甚。畿音祈。决夲或作訣。裁於門内，一夲作裁至於門，又一夲作裁至於門内。"
                },
                {
                    "paragraph": "誰謂荼苦？其甘如薺。",
                    "zhushu": "荼，苦菜也。箋云：荼誠苦矣，而君子於巳之苦毒又甚於荼。此方之荼，其甘如薺。荼音徒。薺，齊禮反，菜也。"
                },
                {
                    "paragraph": "宴爾新昬，如兄如弟。",
                    "zhushu": "宴，安也。宴，夲又作燕，徐於顯反，又烟見反。"
                },
                {
                    "paragraph": "涇以渭濁，湜湜其沚。",
                    "zhushu": "涇渭相入而清濁異。箋云：小渚曰沚。涇水以有渭，故見渭濁。湜湜，持正貌。喻君子得新昬，故謂己惡也。己之持正守𥘉，如沚然不動揺。此絶去所經見，取以自喻焉。涇音經，濁水也。渭音謂，清水也。湜音殖，說文云：水清見厎。沚音止。舊本故見渭濁，一夲渭作謂，後人改耳。揺，餘招反，又餘照反。"
                },
                {
                    "paragraph": "宴爾新昬，不我屑以。",
                    "zhushu": "屑，㓗也。箋云：以，用也。言君子不復㓗用我當室家。屑，素節反。復，扶冨反。"
                },
                {
                    "paragraph": "母逝我梁，母發我笱。",
                    "zhushu": "逝，之也。梁，魚梁。笱，所以捕魚也。箋云：母者，喻禁新昬。女母之我家，取我爲室家之道。笱，古口反，韓詩云：發，乱也。捕音步。"
                },
                {
                    "paragraph": "我躬不閱，遑恤我後。",
                    "zhushu": "閱，容也。箋云：躬，身。遑，暇。恤，憂也。我身尚不能自容，何暇憂我後所生子孫也。閱音恱。"
                },
                {
                    "paragraph": "就其深矣，方之舟之。就其淺矣，泳之游之。",
                    "zhushu": "舟，舩也。箋云：方，泭也。潜行爲泳。言深淺者，喻君子之家，事無難易，吾皆爲之。泳音詠。泭音孚。易，夷䜴反，下同。"
                },
                {
                    "paragraph": "何有何亡，黽勉求之。",
                    "zhushu": "有謂冨也。亡謂貧也。箋云：君子何所有乎？何所亡乎？吾其黽勉勤力爲求之，有求多，亡求有。爲，于僞反。"
                },
                {
                    "paragraph": "凡民有喪，匍匐救之。",
                    "zhushu": "箋云：匍匐，言盡力也。凡於民有凶禍之事，鄰里尚盡力往救之，况我於君子家之事難易乎？固當龜勉。以䟽喻親也。匍音蒲，又音符。匐，蒲比反，一音服。"
                },
                {
                    "paragraph": "不我能慉，反以我爲讎。",
                    "zhushu": "慉，養也。箋云：慉，驕也。君子不能以恩驕樂我，反憎惡我。慉，許六反，毛：興也；鄭：驕也；王肅：養也；說文：起也。樂音洛。惡，烏路反，下皆同。"
                },
                {
                    "paragraph": "旣阻我德，賈用不售。",
                    "zhushu": "阻，難也。箋云：旣難却我，隱蔽我之善，我修婦道而事之，覬其察己，猶見䟽外，如賣物之不售。賈音古，市也。售，市救反。難，乃旦反，下難却同，又如字。覬音兾。"
                },
                {
                    "paragraph": "昔育恐育鞫，及爾顚覆。",
                    "zhushu": "育，長。鞫，窮也。箋云：昔育，育稚也。及，與也。昔幼稚之時，恐至長老窮匱，故與女顚覆，盡力於衆事，難易無所辟。鞫，本亦作諊，居六反。覆，芳服反，注同。長，張丈反，下皆同。稚，本亦作稺，直吏反。匱，求位反，乏也。辟音避，夲亦作避。"
                },
                {
                    "paragraph": "旣生旣育，比予于毒。",
                    "zhushu": "箋云：生謂財業也。育謂長老也。于，於也。旣有財業矣，又旣長老矣，其視我如毒螫！言惡之已甚也。螫，失石反，何呼落反。"
                },
                {
                    "paragraph": "我有旨蓄，亦以御冬。",
                    "zhushu": "旨，美。御，禦也。箋云：蓄聚美菜者，以禦冬月乏無時也。蓄，本亦作畜，勑六反。御，魚據反，下同，徐魚舉反，一本下句即作禦字。"
                },
                {
                    "paragraph": "宴爾新昬，以我御窮。",
                    "zhushu": "箋云：君子亦但以我禦窮苦之時，至於冨貴，則棄我如旨蓄。"
                },
                {
                    "paragraph": "有洸有潰，旣詒我肄。",
                    "zhushu": "洸洸，武也。潰潰，怒也。肄，勞也。箋云：詒，遺也。君子洸洸然，潰潰然，無温潤之色，而盡遺我以勞苦之事，欲窮困我。洸音光。潰，户對反，韓詩云：潰潰，不善之皃。詒音怡。肄，以丗反，徐以自反，爾雅作勩，以丗反。遺，唯季反，下同。"
                },
                {
                    "paragraph": "不念昔者，伊余來曁。",
                    "zhushu": "墍，息也。箋云：君子忘舊，不念往昔年稚我始來之時安息我。墍，許器反。",
                    "type": 2
                },
                {
                    "paragraph": "谷風六章，章八句。",
                    "zhushu": "",
                    "type": 2
                },
                {
                    "paragraph": "式微𥠖侯寓于衛，其臣勸以歸也。",
                    "zhushu": "寓，寄也。𥠖侯爲狄人所逐，棄其國而寄於衛。衛處之以二邑，因安之，可以歸而不歸，故其臣勸之。𥠖，力𠔃反，國名。杜預云：在上黨壷關縣。寓音遇。于又作乎。"
                },
                {
                    "paragraph": "○式微式微，胡不歸？",
                    "zhushu": "式，用也。箋云：式微式微者，微乎微者也。君何不歸乎？禁君留止於此之辝。式，發声也。"
                },
                {
                    "paragraph": "微君之故，胡爲乎中露？",
                    "zhushu": "微，無也。中露，衛邑也。箋云：我若無君，何爲處此乎？臣又極諌之辭。"
                },
                {
                    "paragraph": "式微式微，胡不歸？微君之躬，胡爲乎泥中？",
                    "zhushu": "泥中，衛邑也。",
                    "type": 2
                },
                {
                    "paragraph": "式微二章，章四句。",
                    "zhushu": "",
                    "type": 2
                },
                {
                    "paragraph": "旄丘責衛伯也。狄人迫逐𥠖侯，𥠖侯寓于衛，衛不能脩方伯連率之職，𥠖之臣子以責於衛也。",
                    "zhushu": "衛康叔之封爵稱侯，今曰伯者，時爲州伯也。周之制，使伯佐牧。春秋傳曰：五侯九伯，侯爲牧也。旄音毛。丘或作古北字，前後下曰旄丘。字林作堥，云：堥，丘也，亡周反，又音毛。山部又有堥字，亦云：堥，丘，亡付反，又音旄。率，所𩔖反。禮記云：十國以爲連，連有率牧、州牧之牧。"
                },
                {
                    "paragraph": "○旄丘之葛𠔃，何誕之節𠔃。",
                    "zhushu": "興也。前髙後下曰旄丘。諸侯以國相連屬，憂患相及，如葛之蔓莚相連及也。誕，闊也。箋云：土氣緩則葛生闊節。興者，喻此時衛伯不恤其職，故其臣於君事亦䟽廢也。莚，以戰反，又音延。"
                },
                {
                    "paragraph": "叔𠔃伯𠔃，何多日也。",
                    "zhushu": "日月以逝，而不我憂。箋云：叔、伯，字也。呼衛之諸臣，叔與伯與，女期迎我君而復之，可來而不來，女日数何其多也？先叔後伯，臣之命不以齒。"
                },
                {
                    "paragraph": "何其處也？必有與也。",
                    "zhushu": "言與仁義也。箋云：我君何以處於此乎？必以衛有仁義之道故也。責衛今不行仁義。"
                },
                {
                    "paragraph": "何其乆也？必有以也。",
                    "zhushu": "必以有功德。箋云：我君何以乆留於此乎？必以衛有功德故也。又責衛今不務功德也。"
                },
                {
                    "paragraph": "狐裘蒙戎，匪車不東。",
                    "zhushu": "大夫狐蒼裘。蒙戎，以言乱也。不東，言不來東也。箋云：刺衛諸臣形貌蒙戎然，但爲昬亂之行。女非有戎車乎？何不來東迎我君而復之？𥠖囯在衛西，今所寓在衛東。蒙如字，徐武江反。戎如字，徐而容反。蒙戎，亂貌。案：徐此音是依左傳讀作尨茸字。行，下孟反，下同。"
                },
                {
                    "paragraph": "叔𠔃伯𠔃，靡所與同。",
                    "zhushu": "無救患恤同也。箋云：衛之諸臣行如是，不與諸伯之臣同，言其非之特甚。"
                },
                {
                    "paragraph": "𤨏𠔃尾𠔃，流離之子。",
                    "zhushu": "𤨏尾，少好之貌。流離，鳥也，少好長醜，始而愉樂，終以微弱。箋云：衞之諸臣，𥘉有小善，終無成功，以流離也。𤨏，依字作璅，素果反。流音留，本又作鶹。離如字。流離，鳥名。爾雅云：鳥少美而長醜爲鶹𪅃，草木䟽云：梟也。關西謂之流離，大則食其母。少，詩照反，下同。長，張丈反。愉，以朱反。樂音洛。"
                },
                {
                    "paragraph": "叔𠔃伯𠔃，褎如充耳。",
                    "zhushu": "褎，盛服也。充耳，盛飾也。大夫褎然有尊盛之服而不能稱也。箋云：充耳，塞耳也。言衛之諸臣，顔色褎然，如見塞耳，無聞知也。人之耳聾，𢘆多𥬇而已。褎夲亦作褎，由救反，又在秀反。稱，尺證反。聾，魯工反。",
                    "type": 2
                },
                {
                    "paragraph": "旄丘四章，章四句。",
                    "zhushu": "",
                    "type": 2
                },
                {
                    "paragraph": "簡刺不用賢也。衛之賢者，仕於泠官，皆可以承事王者也。",
                    "zhushu": "泠官，樂官也。泠氏丗掌樂官而善焉，故後丗多號樂官爲泠官。簡，居限反，字從竹，或作蕳，是草名，非也。泠音零，字從水，字亦作冷。"
                },
                {
                    "paragraph": "簡𠔃簡𠔃，方將萬舞。",
                    "zhushu": "簡，大也。方，四方也。將，行也。以干羽爲萬舞，用之宗廟山川，故言於四方。箋云：簡，擇。將，且也。擇𠔃擇𠔃者，爲且𥙊祀，當萬舞也。萬舞，干舞者也。爲，于僞反。"
                },
                {
                    "paragraph": "日之方中，在前上處。",
                    "zhushu": "教國子弟，以日中爲期。箋云：在前上處者，在前列上頭也。周禮：大胥掌學士之版，以待致諸子。春入學，舎采合舞。胥，思徐反。版音扳。舎音釋，下篇舎較同。采音菜。"
                },
                {
                    "paragraph": "碩人俁俁，公庭萬舞。",
                    "zhushu": "碩人，大德也。侯俣，容貌大也。萬舞，非但在四方，親在宗廟公庭。俣，疑矩反，韓詩作扈扈，云：美貌。"
                },
                {
                    "paragraph": "有力如虎，執轡如組。",
                    "zhushu": "組，織組也。武力比於虎，可以御亂，御衆有文章。言能治衆，動於近，成於逺也。箋云：碩人有御亂御衆之德，可任爲王臣。轡，悲位反。組音祖。任音壬。"
                },
                {
                    "paragraph": "左手執籥，右手秉翟。",
                    "zhushu": "籥，六孔。翟，翟羽也。箋云：碩人多才多藝，又能籥舞，言文武道備。籥，餘若反，以竹爲之，長三尺，執之以舞。毛云：六孔。鄭注禮云：三孔。郭璞同，云：形似笛而小。廣雅云：七孔。翟，亭歷反。"
                },
                {
                    "paragraph": "赫如渥赭，公言錫爵。",
                    "zhushu": "赫，赤貌。渥，厚潰也。𥙊有𢌿、煇、胞、翟、閽、寺者，惠下之道，見惠不過一散。箋云：碩人容色赫然如厚傅丹，君徒賜其一爵而已，不知其賢而進用之，散受五升。赫，虚格反。渥，於角反。赭音者，丹也。𢌿，必寐反，與也。煇，字亦作韗，暄願反，劉昌宗音運，甲吏之賤者。胞，步交反，肉吏之賤者。翟，樂吏之賤者。閽音昬，守門之賤者。散，素但反，酒爵也。傅，音付。"
                },
                {
                    "paragraph": "山有榛，隰有苓。",
                    "zhushu": "榛，木名。下濕曰隰。苓，大苦。箋云：榛也，苓也，生各得其所，以言碩人處非其位。榛，夲亦作蓁，同，側巾反，子可食。苓音零，本草云：甘草也。"
                },
                {
                    "paragraph": "云誰之思？西方美人。",
                    "zhushu": "箋云：我誰思乎？思周室之賢者。以其冝薦碩人與在王位。與音預，或如字。"
                },
                {
                    "paragraph": "彼美人𠔃，西方之人𠔃。",
                    "zhushu": "乃冝在王室。箋云：彼美人，謂碩人也。",
                    "type": 2
                },
                {
                    "paragraph": "簡𠔃三章，章六句。",
                    "zhushu": "",
                    "type": 2
                },
                {
                    "paragraph": "泉水衛女思歸也。嫁於諸侯，父母終，思歸寧而不得，故作是詩以自見也。",
                    "zhushu": "以自見者，見己志也。國君夫人，父母在則歸寕，没則使大夫寜於兄弟。衛女之思歸，雖非禮，思之至也。見，賢遍反，注同。思之至也，一夲思作恩。"
                },
                {
                    "paragraph": "毖彼泉水，亦流于淇。",
                    "zhushu": "興也。泉水始出，毖然流也。淇，水名也。箋云：泉水流而入淇，猶婦人出嫁於異囯。毖，悲位反，韓詩作祕，說文作恥，云：直視也。淇音其。"
                },
                {
                    "paragraph": "有懷于衛，靡日不思。",
                    "zhushu": "箋云：懷，至。靡，無也。以言我有所至念於衛，無一日不思也。所至念者，謂諸姫、諸姑、伯姊。"
                },
                {
                    "paragraph": "孌彼諸姫，聊與之謀。",
                    "zhushu": "孌，好貌。諸姫，同姓之女。聊，願也。箋云：聊，且畧之辝。諸姫者，未嫁之女。我且欲畧與之謀婦人之禮，觀其志意，親親之恩也。孌，力轉反。"
                },
                {
                    "paragraph": "出宿于泲，飲餞于禰。",
                    "zhushu": "泲，地名。祖而舎軷，飲酒於其側曰餞，重始有事於道也。禰，地名。箋云：泲、禰者，所嫁囯適衛之道所經，故思宿餞。泲，子禮反。餞音踐，徐又在箭反。禰，乃禮反，韓詩作坭，音同。軷，蒲未反，道𥙊也。"
                },
                {
                    "paragraph": "女子有行，逺父母兄弟。",
                    "zhushu": "箋云：行，道也。婦人有出嫁之道，逺於親親，故禮縁人情，使得歸寕。逺，于力反，注同。"
                },
                {
                    "paragraph": "問我諸姑，遂及伯姊。",
                    "zhushu": "父之姊妹稱姑，先生曰姊。箋云：寧則又問姑及姊，親其𩔖也。先姑後姊，尊姑也。"
                },
                {
                    "paragraph": "出宿于干，飲餞于言。",
                    "zhushu": "干、言，所適國郊也。箋云：干、言猶泲、禰。未聞逺近同異。"
                },
                {
                    "paragraph": "載脂載舝，還車言邁。",
                    "zhushu": "脂舝其車，以還我行也。箋云：言還車者，嫁時乗來，今思乗以歸。舝，胡瞎反，車軸頭金也。還音旋。此字例同，音更不重出。"
                },
                {
                    "paragraph": "遄臻于衛，不瑕有害。",
                    "zhushu": "遄，疾。臻，至。瑕，逺也。箋云：瑕猶過也。害，何也。我還車疾至於衛而反，於行無過差，有何不可而止我？遄，市專反，速也。瑕音遐。害，毛如字，鄭音曷。行，下孟反。差，𥘉懈反，又𥘉佳反，卷未注同。"
                },
                {
                    "paragraph": "我思肥泉，兹之永歎。",
                    "zhushu": "所出同，所歸異，爲肥泉。箋云：兹，此也。自衛而來所渡水，故思此而長歏。肥字或作  ，音同。"
                },
                {
                    "paragraph": "思湏與漕，我心悠悠。",
                    "zhushu": "湏、漕，衛邑也。箋云：自衛而來所經邑，故又思之。漕音曹。"
                },
                {
                    "paragraph": "駕言出遊，以冩我憂。",
                    "zhushu": "冩，除也。箋云：旣不得歸寧，且欲乘車出遊，以除我憂。",
                    "type": 2
                },
                {
                    "paragraph": "泉水四章，章六句。",
                    "zhushu": "",
                    "type": 2
                },
                {
                    "paragraph": "北門刺仕不得志也。言衛之忠臣不得其志爾。",
                    "zhushu": "不得其志者，君不知己志而遇困苦。"
                },
                {
                    "paragraph": "出自北門，憂心殷殷。",
                    "zhushu": "興也。北門，背明郷隂。箋云：自，從也。興者，喻己仕於闇君，猶行而出此門，心爲之憂殷殷然。殷，夲又作慇，同，於巾反，沈於文反，又音隱，爾雅云：憂也。背，蒲對反。郷，本又作嚮，同，許亮反。爲，于僞反。"
                },
                {
                    "paragraph": "終窶且貧，莫知我艱。",
                    "zhushu": "窶者无禮也，貧者困於財。箋云：艱，難也。君於己禄蓴，終不足以爲禮，又近困於財，無知己以此爲難者。言君旣然矣，諸臣亦如之。窶，其矩反，無禮也。爾雅云：貧也。案：謂貧無可爲禮。"
                },
                {
                    "paragraph": "已焉哉，天實爲之，謂之何哉。",
                    "zhushu": "箋云：謂勤也。詩人事君無二志，故自決歸之於天。我勤身以事君，何哉？忠之至。"
                },
                {
                    "paragraph": "王事適我，政事一埤益我。",
                    "zhushu": "適，之。埤，厚也。箋云：國有王命役使之事，不以之彼，必來之我；有賦稅之事，則减彼一而以益我。言君政偏，己兼其苦。埤，避支反。偏音篇。"
                },
                {
                    "paragraph": "我入自外，室人交徧讁我。",
                    "zhushu": "讁，責也。箋云：我從外而入，在室之人更迭徧來責我，使已去也。言室人亦不知己志也。徧，古遍字，注及下同。凡遍字從彳，徧字從人，後皆放此。讁，直革反，玉篇知革反。更音庚。迭，待結反。"
                },
                {
                    "paragraph": "已焉哉，天實爲之，謂之何哉。",
                    "zhushu": ""
                },
                {
                    "paragraph": "王事敦我，政事一埤遺我。",
                    "zhushu": "敦，厚。遺，加也。箋云：敦猶投擿。敦，毛如字，韓詩云：敦，迫。鄭都回反。遺，唯季反。擿，呈釋反，與擲同，夲或作擿，非。"
                },
                {
                    "paragraph": "我入自外，室人交徧摧我。",
                    "zhushu": "摧，沮也。箋云：摧音刺譏之言。摧，徂回反，夲或作催，音同，韓詩作讙，音千佳、子佳二反，就也。沮，在吕反，何音阻。"
                },
                {
                    "paragraph": "已焉哉，天實爲之，謂之何哉。",
                    "zhushu": "",
                    "type": 2
                },
                {
                    "paragraph": "北門三章，章七句。",
                    "zhushu": "",
                    "type": 2
                },
                {
                    "paragraph": "北風刺虐也。衛國並爲威虐，百姓不親，莫不相攜持而去焉。",
                    "zhushu": "攜，穴圭反。"
                },
                {
                    "paragraph": "北風其涼，雨雪其雱。",
                    "zhushu": "興也。北風，寒涼之風。雱，盛皃。箋云：寒涼之風，病害万物。興者，喻君政敎酷暴，使民散亂。涼音良。雨，于付反，又如字，下同。雱，普康反。酷，苦毒反。"
                },
                {
                    "paragraph": "惠而好我，攜手同行。",
                    "zhushu": "惠，愛。行，道也。箋云：性仁愛而又好我者，與我相攜持同道而去。疾時政也。好，呼報反，下及注同。行音衡，道也。"
                },
                {
                    "paragraph": "其虚其邪，旣亟只且。",
                    "zhushu": "虚，虚也。亟，急也。箋云：邪讀如徐。言今在位之人，其故威儀虚徐寛仁者，今皆以爲急刻之行矣，所以當去以此也。邪音餘，又音徐，爾雅作徐，下同。亟，紀力反，下同。只音紙。且，子餘反。虚，虚也，一本作虚，徐也。行，下孟反。"
                },
                {
                    "paragraph": "北風其喈，雨雪其霏。",
                    "zhushu": "喈，疾貌。霏，甚貌。喈音皆。霏，芳非反。"
                },
                {
                    "paragraph": "惠而好我，攜手同歸。",
                    "zhushu": "歸有德也。"
                },
                {
                    "paragraph": "其虚其邪，旣亟只且。",
                    "zhushu": ""
                },
                {
                    "paragraph": "莫赤匪狐，莫黒匪烏。",
                    "zhushu": "狐赤烏黒，莫能别也。箋云：赤則狐也，黒則烏也，猶今君臣相承，爲惡如一。别，彼列反。"
                },
                {
                    "paragraph": "惠而好我，攜手同車。",
                    "zhushu": "攜手就車。"
                },
                {
                    "paragraph": "其虚其邪，旣亟只且。",
                    "zhushu": "",
                    "type": 2
                },
                {
                    "paragraph": "北風三章，章六句。",
                    "zhushu": "",
                    "type": 2
                },
                {
                    "paragraph": "靜女刺時也。衛君無道，天人無德。",
                    "zhushu": "以君及夫人無道德，故陳靜女遺我以彤管之法，德如是，可以易之爲人君之配。遺，唯季反，下同。"
                },
                {
                    "paragraph": "靜女其姝，俟我於城隅。",
                    "zhushu": "靜，貞靜也。女德貞靜而有法度，乃可說也。姝，美色也。俟，待也。城隅，以言髙而不可踰。箋云：女德貞靜，然後可畜；美色，然後可安；又能服從，待禮而動，自防如城隅，故可愛也。姝，赤朱反，說文作𡚾，云：好也。說音恱。"
                },
                {
                    "paragraph": "愛而不見，搔首踟蹰。",
                    "zhushu": "言志往而行止。箋云：志往，謂踟蹰。行止，謂愛之而不往見。搔，蘇刀反。踟，直知反。蹰，直誅反。"
                },
                {
                    "paragraph": "靜女其孌，貽我彤管。",
                    "zhushu": "旣有靜德，又有美色，又能遺我以古人之法，可以配人君也。古者后夫人必有女史彤管之法，史不記過，其罪殺之。后妃群妾以禮御於君所，女史書其日月，授之以環，以進退之。生子月辰，則以金環退之。當御者，以銀環進之，著于左手；旣御，著于右手。事無大小，記以成法。箋云：彤管，筆赤管也。貽，夲又作詒，音怡，下同，卜句恊韻亦音以志反。彤，徒冬反。著，知畧反，又直畧反，下同。"
                },
                {
                    "paragraph": "彤管有煒，說懌女美。",
                    "zhushu": "煒，赤皃。彤管以赤心正人也。箋云：說懌當作說釋。赤管煒煒然，女史以之說釋妃妾之德，美之。煒，于鬼反。說，夲又作恱，毛、王說音恱，懌音亦，鄭說音始恱反。懌作釋，始亦反。"
                },
                {
                    "paragraph": "自牧歸荑，洵美且異。",
                    "zhushu": "牧，田官也。荑，茅之始生也。本之於荑，取其有始有終。箋云：洵，信也。茅，絜白之物也。自牧田歸荑，其信美而異者，可以共祭祀，猶貞女在窈窕之處，媒氏達之，可以配人君。牧，州牧之牧，徐音目。荑，徒𠔃反。洵夲作詢，音荀。共音恭。窈，烏了反。窕，徒了反。處，昌慮反。"
                },
                {
                    "paragraph": "匪女之爲美，美人之貽。",
                    "zhushu": "非爲其徒說美色而已，美其人能遺我法則。箋云：遺我者，遺我以賢妃也。爲，于僞反，注同，或如字。",
                    "type": 2
                },
                {
                    "paragraph": "靜女三章，章四句。",
                    "zhushu": "",
                    "type": 2
                },
                {
                    "paragraph": "新臺刺衛宣公也。納伋之妻，作新臺于河上而要之。國人惡之，而作是詩也。",
                    "zhushu": "伋，宣公之丗子。○馬云：修舊曰新。爾雅云：四方而髙曰臺。孔安國云：土髙曰臺。伋音急。要，於遥反。惡，烏路反。"
                },
                {
                    "paragraph": "新臺有泚，河水瀰瀰。",
                    "zhushu": "泚，鮮明貌。瀰瀰，盛皃。水所以絜汙穢，反于河上而爲淫昬之行。泚音此，徐又七禮反，說文作玼，云：新色鮮也。瀰，莫爾反，徐又莫啓反，說文云：水滿也。汙音烏。行，下孟反。"
                },
                {
                    "paragraph": "燕婉之求，籧篨不鮮。",
                    "zhushu": "燕，安。婉，順也。籧篨，不能俯者。箋云：鮮，善也。伋之妻，齊女，來嫁於衛，其心夲求燕婉之人，謂伋也。反得籧篨不善，謂宣公也。籧篨口柔，常觀人顔色而爲之辝，故不能俯也。燕，於典反，又於見反。婉，于晚反，徐於管反。籧音渠。篨音諸。鮮，斯踐反，鄭：善也，王：少也。依鄭文音仙。"
                },
                {
                    "paragraph": "新臺有洒，河水浼浼。",
                    "zhushu": "洒，髙峻也。浼浼，平地也。洒，七罪反，韓詩作漼，音同，云：鮮皃。俛，毎罪反，韓詩作浘浘，音尾，云：盛皃。"
                },
                {
                    "paragraph": "燕婉之求，籧篨不殄。",
                    "zhushu": "殄，絶也。箋云：殄當作腆。腆，善也。殄，毛徒典反，鄭改作腆，吐典反。"
                },
                {
                    "paragraph": "魚網之設，鴻則離之。",
                    "zhushu": "言所得非所求也。箋云：設魚網者，冝得魚，鴻乃鳥也，反離焉，猶齊女以禮來求丗子，而得宣公。"
                },
                {
                    "paragraph": "燕婉之求，得此戚施。",
                    "zhushu": "戚施，不能仰者。箋云：戚施靣柔，下人以色，故不能仰也。戚，千歴反。下，遐嫁反。",
                    "type": 2
                },
                {
                    "paragraph": "新臺三章，章四句。",
                    "zhushu": "",
                    "type": 2
                },
                {
                    "paragraph": "二子乗舟思伋、壽也。衛宣公之二子争相爲死，國人傷而思之，作是詩也。",
                    "zhushu": "爲，于僞反。"
                },
                {
                    "paragraph": "二子乗舟，汎汎其景。",
                    "zhushu": "二子，伋、壽也。宣公爲伋取於齊女而美，公奪之，生壽及朔。朔與其母愬伋於公，公令伋之齊，使賊先待於隘而殺之。壽知之，以吉伋，使去之。伋曰：君命也，不可以逃。壽切其節而先往，賊殺之。伋至，曰：君命弑我，壽有何罪？賊又殺之。國人傷其渉危遂往，如乗舟而無所薄，汎汎然汛疾而不礙也。汎，芳劒反。景如字，或音影。愬，蘇路反。令，力征反。盇，於賣反。駛疾，夲或無駛字，一夲作迅疾。駛，所吏反。"
                },
                {
                    "paragraph": "願言思子，中心養養。",
                    "zhushu": "願，每也。養養然，憂不知所定。箋云：願，念也。念我思此二子，心爲之憂養養然。"
                },
                {
                    "paragraph": "二子乗舟，汎汎其逝。",
                    "zhushu": "逝，往也。"
                },
                {
                    "paragraph": "願言思子，不瑕有害。",
                    "zhushu": "言二子之不逺害。箋云：瑕猶過也。我念思此二子之事，於行無過差，有何不可而不去也？害，毛如字，鄭音曷。逺，于萬反。",
                    "type": 2
                },
                {
                    "paragraph": "二子乗舟二章，章四句。",
                    "zhushu": "",
                    "type": 2
                },
                {
                    "paragraph": "邶國十九篇，七十一章，三百六十三句。",
                    "zhushu": ""
                }
            ]
        },
        {
            "name": "國風鄘柏舟詁訓傳第四",
            "paragraphs": [
                {
                    "paragraph": "鄘柏舟詁訓傳第四",
                    "zhushu": "鄘音容。鄭云：紂都以南曰鄘。王云：王城以西曰鄘也。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "柏舟共姜自誓也，衛丗子共伯蚤死，其妻守義，父母欲奪而嫁之，誓而弗許，故作是詩以絶之。",
                    "zhushu": "共伯，僖侯之丗子。共音恭，下同。姜，居羊反。共姜，共伯之妻，婦人從夫謚。姜，姓也。蚤音早。僖，許其反，史記作𨤲，曹大家音僖。"
                },
                {
                    "paragraph": "汎彼柏舟，在彼中河。",
                    "zhushu": "興也。中河，河中。箋云：舟在河中，猶婦人之在夫家，是其常處。汎，芳劒反。處，昌慮反。"
                },
                {
                    "paragraph": "髧彼兩髦，實維我儀。",
                    "zhushu": "髧，雨髦之貌。髦者，髮至眉，子事父母之飾。儀，匹也。箋云：兩髦之人，謂共伯也。實是我之匹，故我不嫁也。禮，丗子之昧爽而朝，亦櫛纚笄緫，拂髦，冠緌纓。髧，本又作𠆶，徒坎反。髦音毛，說文作髳，音同。禮，子生三月，翦髪爲鬌，長大作髦以象之。鬌，丁果反。昧，莫背反。朝，直遥反。櫛，側乙反。纚，色蟹反，又色綺反。緫，子孔反。緌，汝誰反。"
                },
                {
                    "paragraph": "之死矢靡它。",
                    "zhushu": "矢，誓。靡，無。之，至也。至已之死，信無它心。它音他。"
                },
                {
                    "paragraph": "母也天只，不諒人只。",
                    "zhushu": "諒，信也。母也天也，尚不信我！天，謂父也。只音紙。諒，本亦作亮，力尚反。"
                },
                {
                    "paragraph": "汎彼柏舟，在彼河側。髧彼兩髦，實維我特。",
                    "zhushu": "特，匹也。特如字，韓詩作直，云：相當值也。"
                },
                {
                    "paragraph": "之死矢靡慝。",
                    "zhushu": "慝，邪也。慝，他得反。邪，似嗟反。"
                },
                {
                    "paragraph": "母也天只，不諒人只。",
                    "zhushu": "",
                    "type": 2
                },
                {
                    "paragraph": "柏舟二章，章七句。",
                    "zhushu": "",
                    "type": 2
                },
                {
                    "paragraph": "牆有茨衛人刺其上也。公子頑通乎君母，國人疾之而不可道也。",
                    "zhushu": "宣公卒，惠公幼，其庻子頑烝於惠公之母，生子五人：齊子、戴公、文公、宋夫人、許穆夫人。牆，在良反。茨，徐資反。頑，五鰥反，宣公庻子昭伯名也。烝，之升反，載馳序注同。"
                },
                {
                    "paragraph": "牆有茨，不可埽也。",
                    "zhushu": "興也。牆所以防非常。茨，蒺藜也。欲掃去之，反傷牆也。箋云：國君以禮防制一國，今其宮内有淫昬之行者，猶牆之生蒺藜。蒺，音疾。藜，音藜。去，丘吕反，下同。行，下孟反。"
                },
                {
                    "paragraph": "中冓之言，不可道也。",
                    "zhushu": "中冓，内冓也。箋云：内冓之言，謂宮中所冓成頑與夫人淫昬之語。冓，本又作遘，古候反。韓詩云：中冓，中夜，謂淫僻之言也。"
                },
                {
                    "paragraph": "所可道也，言之醜也。",
                    "zhushu": "於君醜也。"
                },
                {
                    "paragraph": "牆有茨，不可襄也。",
                    "zhushu": "襄，除也。"
                },
                {
                    "paragraph": "中冓之言，不可詳也。",
                    "zhushu": "詳，審也。詳如字，韓詩作揚，揚猶道也。"
                },
                {
                    "paragraph": "所可詳也，言之長也。",
                    "zhushu": "長，惡長也。"
                },
                {
                    "paragraph": "牆有茨，不可束也。",
                    "zhushu": "束而去之。"
                },
                {
                    "paragraph": "中冓之言，不可讀也。",
                    "zhushu": "讀，抽也。箋云：抽猶出也。"
                },
                {
                    "paragraph": "所可讀也，言之辱也。",
                    "zhushu": "辱，辱君也。",
                    "type": 2
                },
                {
                    "paragraph": "牆有茨三章，章六句。",
                    "zhushu": "",
                    "type": 2
                },
                {
                    "paragraph": "君子偕老刺衛夫人也。夫人淫亂，失事君子之道，故陳人君之德，服飾之盛，冝與君子偕老也。",
                    "zhushu": "夫人，宣公夫人，惠公之母也。人君，小君也。或者小字誤作人耳。偕音皆。"
                },
                {
                    "paragraph": "君子偕老，副笄六珈。",
                    "zhushu": "能與君子俱老，乃冝居尊位，服盛服也。副者，后夫人之首飾，編髪爲之，笄，衡笄。珈，笄飾之最盛者，所以別尊卑。箋云：珈之言加也。副旣笄而加飾，如今歩揺上飾。古之制所有，未聞。副，芳冨反。珈音加。編，蒲典反，或必仙反。别，彼列反。揺，餘昭反。"
                },
                {
                    "paragraph": "委委佗佗，如山如河，",
                    "zhushu": "委委者，行可委曲從迹也。佗佗者，德平易也。山無不容，河無不潤。委委，於危反，注同。佗佗，待河反，注同。韓詩云：德之美貌。行，下孟反，舊如字。委曲，如字。易，以䜴反。"
                },
                {
                    "paragraph": "象服是冝。",
                    "zhushu": "象服，尊者所以爲飾。箋云：象服者，謂揄翟、闕翟也。人君之象服，則舜所云予欲觀古人之象，日月星辰之屬。榆音遥，字又作䄖。翟，本亦作狄，王后第二服曰䄖狄。觀，古亂反，又音官。"
                },
                {
                    "paragraph": "子之不淑，云如之何。",
                    "zhushu": "有子若是，可謂不善乎？箋云：子乃服飾如是，而爲不善之行，於禮當如之何？深疾之。行，下孟反，下同。"
                },
                {
                    "paragraph": "玭兮玭兮，其之翟也。",
                    "zhushu": "玭，鮮盛皃。偷翟、闕翟，羽飾衣也。箋云：侯伯夫人之服，自偷翟而下，如王后焉。玭音此，又且禮反，鮮盛貌。說文云：新色鮮也。字林云：鮮也。音同。玉篇：且礼反，鮮明皃。沈云：毛及呂忱並作玭，觧王肅云“顔色衣服鮮明皃，本或作瑳”，此是。後文瑳𠔃，王肅注：好美衣服㓗白之皃。若与此同，不容重出。今撿王肅夲後不釋，不如沈所言也。然舊本皆前作玭，後作瑳字。鮮音仙。"
                },
                {
                    "paragraph": "鬒髪如雲，不屑髢也。",
                    "zhushu": "鬒，黒髪也。如雲，言美長也。屑，絜也。箋云：髢，髮也。不絜者，不用髲為善。鬒，真忍反，說文云：髮稠也。服䖍注左傳云：髮美為鬒。屑，蘇節反。髢，徒帝反。髲，皮寄反。"
                },
                {
                    "paragraph": "玉之瑱也，象之揥也，",
                    "zhushu": "瑱，塞耳也。揥，所以𢳣髮也。瑱，吐殿反。揥，勑帝反。摘，他狄反，本亦作𢴨，音同。本又作擿，又作謪，並非。摘音丁革反。擿，直㦸反。"
                },
                {
                    "paragraph": "揚且之晳也。",
                    "zhushu": "揚，眉上廣。晳，白晳。且，七也反，徐子餘反，下同。晢，星歷反。"
                },
                {
                    "paragraph": "胡然而天也？胡然而帝也？",
                    "zhushu": "尊之如天，審諦如帝。箋云：胡，何也。帝，五帝也。何由然女見尊敬如天帝乎？非由衣服之盛，顔色之莊與？反為淫昬之行。諦音帝。莊如字，又作壯，側亮反。與音餘。"
                },
                {
                    "paragraph": "瑳𠔃瑳𠔃，其之展也。蒙彼縐絺，是紲袢也。",
                    "zhushu": "礼有展衣者，以丹縠為衣。蒙，覆也。絺之靡者爲縐，是當暑袢延之服也。箋云：后妃六服之次，展衣冝白。縐絺，絺之蹙蹙者。展衣，夏則裏衣縐絺，以礼見於君及賔客之盛服也。展衣字誤，礼記作䄠衣。瑳，七我反，說文云：玉色鮮白。展，陟戰反，注展衣皆同，沈張輦反。縐，側救反。絺，勑之反。紲，息列反。袢，符𡊮反。縠，戸木反。延，以戰反，又如字。蹙，子六反。衣，於旣反，著也，下裏衣同。則裏，如字，舊音吏。見，賢遍反。見於君子，一本無子字。襢，陟戰反。"
                },
                {
                    "paragraph": "子之清揚，揚且之顔也。",
                    "zhushu": "清，視清明也。揚，廣揚而顔角豊滿。"
                },
                {
                    "paragraph": "展如之人𠔃，邦之媛也。",
                    "zhushu": "展，誠也。美女為媛。箋云：媛者，邦人所依𠋣以為媛助也。疾宣姜有此盛服，而以淫昬乱囯，故云然。媛，于眷反，韓詩作援。援，取也。𠋣，於綺反。",
                    "type": 2
                },
                {
                    "paragraph": "君子偕老三章，一章七句，一章九句，一章八句。",
                    "zhushu": "",
                    "type": 2
                },
                {
                    "paragraph": "桑中刺奔也。衛之公室淫亂，男女相奔，至于丗族在位，相竊妻妾，期於幽逺。政散民流而不可止。",
                    "zhushu": "衛之公室淫乱，謂宣、惠之丗，男女相奔，不待媒氏以礼㑹之也。丗族在位，取姜氏、弋氏、庸氏者也。𥨸，盗也。幽逺，謂桑中之野。𥨸，千節反。弋，羊職反。"
                },
                {
                    "paragraph": "爰采唐矣？沬之郷矣。",
                    "zhushu": "爰，於也。唐蒙，菜名。沬，衛邑。箋云：於何采唐？必沬之郷。猶言欲為淫乱者，必之衛之都，惡衛為淫乱之主。沬音妹。惡，烏路反。"
                },
                {
                    "paragraph": "云誰之思？羙孟姜矣。",
                    "zhushu": "姜，姓也。言丗族在位，有是惡行。箋云：淫乱之人誰思乎？乃思美孟姜。孟姜，列囯之長女，而思与淫乱，疾丗族在位，有是惡行。長，丁丈反。行，下孟反。"
                },
                {
                    "paragraph": "期我乎桑中，要我乎上宫，送我乎淇之上矣。",
                    "zhushu": "桑中、上宮，所期之地。淇，水名也。箋云：此思孟姜之愛厚己也，与我期於桑中，而要見我於上宫，其送我則於淇水之上。要，於遥反，注下同。淇音其。淇，衛水。"
                },
                {
                    "paragraph": "爰采麥矣？沬之北矣。云誰之思？羙孟弋矣。",
                    "zhushu": "弋，姓也。"
                },
                {
                    "paragraph": "期我乎桑中，要我乎上宫，送我乎淇之上矣。",
                    "zhushu": ""
                },
                {
                    "paragraph": "爰采葑矣？沬之東矣。",
                    "zhushu": "箋云：葑，蔓菁。葑，孚容反。菁音精，又子形反。"
                },
                {
                    "paragraph": "云誰之思？羙孟庸矣。",
                    "zhushu": "庸，姓也。"
                },
                {
                    "paragraph": "期我乎桑中，要我乎上宫，送我乎淇之上矣。",
                    "zhushu": "",
                    "type": 2
                },
                {
                    "paragraph": "桑中三章，章七句。",
                    "zhushu": "",
                    "type": 2
                },
                {
                    "paragraph": "鶉之奔奔刺衛宣姜也。衛人以爲宣姜鶉鵲之不若也。",
                    "zhushu": "刺宣姜者，刺其与公子頑為淫乱，行不如禽鳥。鶉音純，䳺鶉鳥。䳺音烏南反。行，下孟反，下同。"
                },
                {
                    "paragraph": "鶉之奔奔，鵲之彊彊。",
                    "zhushu": "鶉則奔奔，鵲則彊彊然。箋云：奔奔、彊彊，言其居有常匹，飛則相隨之貌。刺宣姜与頑非匹耦。彊音姜。韓詩云：奔奔、彊彊，乗匹之貌。"
                },
                {
                    "paragraph": "人之無良，我以爲兄。",
                    "zhushu": "良，善也。兄，謂君之兄。箋云：人之行無一善者，我君反以為兄。君謂惠公。"
                },
                {
                    "paragraph": "鵲之彊彊，鶉之奔奔。人之無良，我以爲君。",
                    "zhushu": "君，囯小君。箋云：小君，謂宣姜。",
                    "type": 2
                },
                {
                    "paragraph": "鶉之奔奔二章，章四句。",
                    "zhushu": "",
                    "type": 2
                },
                {
                    "paragraph": "定之方中羙衛文公也。衛爲狄所㓕，東徙渡河，野處漕邑。齊桓公攘戎狄而封之。文公徙居楚丘，始建城市而營宮室，得其時制，百姓說之，國家殷冨焉。",
                    "zhushu": "春秋：閔公二年冬，狄人入衛，衛懿公及狄人戰于熒澤而敗。宋桓公迎衛之遺民渡河，立戴公，以廬於漕。戴公立一年而卒。魯僖公二年，斉桓公城楚丘而封衛，於是文公立而建國焉。定，丁佞反，下同。定，星名。尓雅云：營室謂之定。孫炎云：定，正也。衛為狄所㓕，一本作狄人，本或作衛懿公為狄所㓕也。漕音曹。攘，如羊反。說音恱。熒，廻丁反。廬，力居反。"
                },
                {
                    "paragraph": "定之方中，作于楚宫。",
                    "zhushu": "定，營宫室也。方中，昬正四方。楚宮，楚丘之宫。仲梁子曰：𥘉，立楚宫也。箋云：楚宫，謂宗廟也。定星昬中而正，於是可以營制宮室，故謂之營室。定昬中而正，謂小雪時，其躰与東辟連，正四方。辟音壁。"
                },
                {
                    "paragraph": "揆之以日，作于楚室。",
                    "zhushu": "揆，度也。度，日出日入，以正東西。南視定，北凖極，以正南北。室，猶宫也。箋云：楚室，居室也。君子將營宮室，宗廟為先，廐庫為次，居室為後。揆，葵癸反。度，待洛反，下同。視，字又作眂，音同。廐，居又反。"
                },
                {
                    "paragraph": "樹之榛栗，椅桐梓𣾰，爰伐琴瑟。",
                    "zhushu": "椅，梓屬。箋云：爰，曰也。樹此六木於宫者，曰其長大，可伐以為琴瑟，言䂊備也。榛，側巾反。椅，於冝反。草木䟽云：梓實桐皮曰椅也。梓音子。𣾰音七。長，丁丈反。"
                },
                {
                    "paragraph": "升彼虚矣，以望楚矣。望楚與堂，景山與京。",
                    "zhushu": "虚，漕虚也。楚丘有堂邑者。景山，大山。京，髙丘也。箋云：自河以東，夾於済水。文公将徙，登漕之虚，以望楚丘，觀其旁邑及其丘山，審其髙下所依𠋣，乃後建囯焉，慎之至也。虚，起居反，本或作墟。夾，居洽反。済，莭礼反。𠋣，於綺反。"
                },
                {
                    "paragraph": "降觀于桑，",
                    "zhushu": "地势冝蠶，可以居民。"
                },
                {
                    "paragraph": "卜云其吉，終然允臧。",
                    "zhushu": "龜曰卜。允，信。臧，善也。建囯必卜之，故建邦能命龜，田能施命，作噐能銘，使能造命，升髙能賦，師旅能誓，山川能說，䘮紀能誄，祭祀能語。君子能此九者，可謂有徳音，可以爲大夫也。使，所吏反。說，如字。鄭志：問曰：山川能說，何謂也？荅曰：兩讀，或言說，說者，說其形势也；或曰述，述者，述其故事也。述讀如遂事不諫之遂。誄，本又作讄，又作儡，皆力水反。說文云：讄，禱也。累功徳以求福也。誄，謚也。為大夫，一本作為卿大夫。"
                },
                {
                    "paragraph": "靈雨旣零，命彼倌人。星言夙駕，說于桑田。",
                    "zhushu": "零，落也。倌人，主駕者。箋云：靈，善也。星，雨止星見。夙，早也。文公於雨下命主駕者：雨止，為我晨早駕，欲往為辝說於桑田，教民稼穡，務農急也。倌音官，徐古患反，說文云：小臣也。韓詩云：星，晴也。說，王始銳反，舎也。鄭如字，辝說。見，賢遍反。為我，于僞反。"
                },
                {
                    "paragraph": "匪直也人，",
                    "zhushu": "非徒庸君。"
                },
                {
                    "paragraph": "秉心塞淵，",
                    "zhushu": "秉，操也。箋云：塞，充實也。渊，深也。操，七刀反。"
                },
                {
                    "paragraph": "騋牝三千。",
                    "zhushu": "馬七尺曰騋。騋馬与牝馬也。箋云：囯馬之制，天子十有二閑，馬六種，三千四百五十六匹。邦囯六閑，馬四種，千二百九十六匹。衛之先君兼邶鄘而有之，而馬数過礼制。今文公㓕而復㒷，徙而能冨，馬有三千，雖非礼制，囯人美之。騋音來。牝，頻忍反，徐扶死反。上，時掌反。種，章勇反，下同。過礼制，一本无制字。復，扶冨反。",
                    "type": 2
                },
                {
                    "paragraph": "定之方中三章，章七句。",
                    "zhushu": "",
                    "type": 2
                },
                {
                    "paragraph": "蝃蝀止奔也。衛文公能以道化其民，淫奔之恥，國人不齒也。",
                    "zhushu": "不齒者，不与相長稚。蝃，丁計反。蝀，都動反，尓雅作螮蝀，音同。長，張丈反。"
                },
                {
                    "paragraph": "蝃蝀在東，莫之敢指。",
                    "zhushu": "蝃蝀，虹也。夫婦過礼則虹氣盛。君子見戒而懼諱之，莫之敢指。箋云：虹，天氣之戒，尚无敢指者，况淫奔之女，誰敢視之？虹音紅，一音絳。"
                },
                {
                    "paragraph": "女子有行，逺父母兄弟。",
                    "zhushu": "箋云：行，道也。婦人生而有適人之道，何憂於不嫁而為淫奔之過乎？惡之甚。逺，于万反，下同。惡，烏路反，下惡之皆同。"
                },
                {
                    "paragraph": "朝隮于西，崇朝其雨。",
                    "zhushu": "隮，升。崇，終也。従旦至食時為終朝。箋云：朝有升氣於西方，終其朝則雨，氣應自然。以言婦人生而有適人之道，亦性自然。隮，子西反，徐又子细反。鄭注周礼云：隮，虹。應，應對之應。"
                },
                {
                    "paragraph": "女子有行，逺兄弟父母。",
                    "zhushu": ""
                },
                {
                    "paragraph": "乃如之人也，懷昬姻也。",
                    "zhushu": "乃如是淫奔之人也。箋云：懷，思也。乃如是之人，思昬姻之事乎？言其淫奔之過惡之大。"
                },
                {
                    "paragraph": "大無信也，不知命也。",
                    "zhushu": "不待命也。箋云：淫奔之女，大无湏㓗之信，又不知昬姻當待父母之命，惡之也。大音㤗，注同。",
                    "type": 2
                },
                {
                    "paragraph": "蝃蝀三章，章四句。",
                    "zhushu": "",
                    "type": 2
                },
                {
                    "paragraph": "相刺無禮也。衛文公能正其羣臣，而刺在位承先君之化，無禮儀也。",
                    "zhushu": "相，息亮反，篇内同。"
                },
                {
                    "paragraph": "相䑕有皮，人而無儀。",
                    "zhushu": "相，視也。无礼儀者，雖居尊位，猶為闇昧之行。箋云：儀，威儀也。視䑕有皮，雖処髙𩔰之処，偷食苟得，不知廉恥，亦与人无威儀者同。行，下孟反。処，昌慮反。"
                },
                {
                    "paragraph": "人而無儀，不死何爲？",
                    "zhushu": "箋云：人以有威儀為貴，今反无之，傷化敗俗，不如其死，无所害也。"
                },
                {
                    "paragraph": "相䑕有齒，人而無止。",
                    "zhushu": "止，所止息。箋云：止，容止。孝經曰：容止可觀。○韓詩：止莭，无礼莭也。"
                },
                {
                    "paragraph": "人而無止，不死何俟？",
                    "zhushu": "俟，待也。"
                },
                {
                    "paragraph": "相䑕有體，人而無禮。人而無禮，胡不遄死？",
                    "zhushu": "躰，支躰也。遄，速也。遄，市專反。",
                    "type": 2
                },
                {
                    "paragraph": "相䑕三章，章四句。",
                    "zhushu": "",
                    "type": 2
                },
                {
                    "paragraph": "干旄羙好善也。衛文公臣子多好善，賢者樂告以善道也。",
                    "zhushu": "䝨者，時処士也。旄音毛。好，呼報反，篇内同。"
                },
                {
                    "paragraph": "孑孑干旄，在浚之郊。",
                    "zhushu": "孑孑，干旄貌。注旄於干首，大夫之𣃼也。浚，衛邑。古者臣有大功，丗其官邑。郊外曰野。箋云：周礼：孤卿建𣃼，大夫建物，首皆注旄焉。時有建此旄來至浚之郊，卿大夫好善也。孑，居熱反，又居列反。浚，蘇俊反。𣃼，之然反，通帛為𣃼。"
                },
                {
                    "paragraph": "素絲紕之，良馬四之。",
                    "zhushu": "纰，所以織组也。緫紕於此，成大於彼，願以素絲紕組之法御四馬也。箋云：素絲者，以為缕，以縫纰旌旗之旒縿，或以维持之。浚郊之䝨者，旣識卿大夫建旄而來，又識其乗善馬。四之者，見之数也。紕，毛符至反，鄭毗移反。組音祖。旒音留。縿，所銜反，何、沈相沾反。"
                },
                {
                    "paragraph": "彼姝者子，何以𢌿之？",
                    "zhushu": "姝，順貌。𢌿，予也。箋云：時䝨者，旣說此卿大夫有忠順之徳，又欲以善道之心，誠爱厚之至。姝，赤朱反。𢌿，必寐反，注文同。說音恱。"
                },
                {
                    "paragraph": "孑孑干旟，在浚之都。",
                    "zhushu": "鳥隼曰旟，下邑曰都。箋云：周礼：州里建旟，謂州長之屬。旟音餘。隼，荀尹反。長，張丈反。"
                },
                {
                    "paragraph": "素絲組之，良馬五之。",
                    "zhushu": "緫，以素絲而成組也。驂馬五轡。箋云：以素絲缕縫組於旌旗，以為之飾。五之者，亦為五見之也。緫，子孔反。驂，七南反。"
                },
                {
                    "paragraph": "彼姝者子，何以予之？",
                    "zhushu": ""
                },
                {
                    "paragraph": "孑孑干旌，在浚之城。",
                    "zhushu": "析羽為旌。城，都城也。析，星歴反。"
                },
                {
                    "paragraph": "素絲祝之，良馬六之。",
                    "zhushu": "祝，織也。四馬六轡。箋云：祝當作屬。屬，著也。六之者，亦謂六見之也。祝，毛之六反，鄭作屬，之蜀反。著，直畧反，沈知畧反。"
                },
                {
                    "paragraph": "彼姝者子，何以告之？",
                    "zhushu": "",
                    "type": 2
                },
                {
                    "paragraph": "干旄三章，章六句。",
                    "zhushu": "",
                    "type": 2
                },
                {
                    "paragraph": "載馳許穆夫人作也。閔其宗國顚覆，自傷不能救也。衛懿公爲狄人所㓕，國人分散，露於漕邑。許穆夫人閔衛之亡，傷許之小，力不能救，思歸唁其兄，又義不得，故賦是詩也。",
                    "zhushu": "㓕者，懿公死也。君死於位曰㓕。露於漕邑者，謂戴公也。懿公死，囯人分散，宋桓公迎衛之遺民渡河，処之於漕邑，而立戴公焉。戴公与許穆夫人俱公子頑烝於宣姜所生也。男子先生曰兄。閔，一本作愍，宻謹反。唁音彦。"
                },
                {
                    "paragraph": "載馳載驅，歸唁衛侯。",
                    "zhushu": "載，辝也。弔失囯曰唁。箋云：載之言則也。衛侯，戴公也。驅，字亦作駈，如字，協韻亦音丘。"
                },
                {
                    "paragraph": "驅馬悠悠，言至于漕。",
                    "zhushu": "悠悠，逺貌。漕，衛東邑。箋云：夫人願御者驅馬悠悠乎，我欲至於漕。"
                },
                {
                    "paragraph": "大夫跋渉，我心則憂。",
                    "zhushu": "草行曰跋，水行曰渉。箋云：跋渉者，衛大夫來告難於許時。跋，蒲末反。韓詩云：不由蹊遂而渉曰跋渉。難，乃旦反。"
                },
                {
                    "paragraph": "旣不我嘉，不能旋反。",
                    "zhushu": "不能旋反我思也。箋云：旣，尽。嘉，言也。言許人尽不善，我欲帰唁兄。"
                },
                {
                    "paragraph": "視爾不臧，我思不逺。",
                    "zhushu": "不能逺衛也。箋云：尓，女，女許人也。臧，善也。視女不施善道救衛。臧，子郎反。逺，于万反，注同，恊句如字。"
                },
                {
                    "paragraph": "旣不我嘉，不能旋濟。",
                    "zhushu": "済，止也。"
                },
                {
                    "paragraph": "視爾不臧，我思不閟。",
                    "zhushu": "閟，閉也。閟，悲位反，徐又方兾反。"
                },
                {
                    "paragraph": "陟彼阿丘，言采其蝱。",
                    "zhushu": "偏髙曰阿丘。蝱，貝母也。升至偏髙之丘，采其蝱者，將以療疾。箋云：升丘采貝母，猶婦人之適異囯，欲得力助安宗國也。蝱音盲，藥草也。療，力照反。"
                },
                {
                    "paragraph": "女子善懷，亦各有行。",
                    "zhushu": "行，道也。箋云：善猶多也。懷，思也。女子之多思者有道，猶升丘采蝱也。"
                },
                {
                    "paragraph": "許人尤之，衆稺且狂。",
                    "zhushu": "尤，過也。是乃衆幼稺且狂，進取一槩之義。箋云：許人，許大夫也。過之者，過夫人之欲帰唁其兄。尤，本亦作訧，音同。稺，本又作稚，直吏反。槩，古爱反。"
                },
                {
                    "paragraph": "我行其野，芃芃其麥。",
                    "zhushu": "願行衛之野，麥芃芃然方盛長。箋云：麥芃芃者，言未収刈，民將困也。芃，薄紅反，徐符雄反。長，張丈反。"
                },
                {
                    "paragraph": "控于大邦，誰因誰極？",
                    "zhushu": "控，引。極，至也。箋云：今衛侯之欲求援引之力，助於大囯之諸侯，亦誰因乎？因誰至乎？閔之，故欲帰問之。控，苦貢反。引，夷忍反，又夷刃反。援，于眷反，又音𡊮，沈于万反。"
                },
                {
                    "paragraph": "大夫君子，無我有尤。",
                    "zhushu": "箋云：君子，囯中䝨者，无我有尤，无過我也。"
                },
                {
                    "paragraph": "百爾所思，不如我所之。",
                    "zhushu": "不如我所思之篤厚也。箋云：尓，女，女衆大夫君子也。",
                    "type": 2
                },
                {
                    "paragraph": "載馳五章，一章六句，二章章四句，一章六句，一章八句。",
                    "zhushu": "",
                    "type": 2
                },
                {
                    "paragraph": "鄘國十篇，三十章，百七十六句。",
                    "zhushu": ""
                }
            ]
        },
        {
            "name": "國風衛淇奥詁訓傳第五",
            "paragraphs": [
                {
                    "paragraph": "衛淇奥詁訓傳第五",
                    "zhushu": "鄭、王俱云：紂都之東也。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "淇奥羙武公之德也。有文章，又能聽其規諌，以禮自防，故能入相于周。羙而作是詩也。",
                    "zhushu": "淇音其。奥，於六反，一音烏報反。淇，水名。草木䟽云：奥亦水名。相，息亮反。"
                },
                {
                    "paragraph": "瞻彼淇奥，緑竹猗猗。",
                    "zhushu": "興也。奥，隈也。緑，王芻也。竹，萹竹也。猗猗，美盛貌。武公質美德盛，有康叔之餘列。○緑竹，並如字。尓雅緑作菉，音同。韓詩竹作𦺇，都毒反，云：𦺇，萹筑也。石經同。猗，於冝反。隈，烏𢌞反，孫炎云：水曲中也。芻，𥘉俱反，郭璞云：今呼白腳莎。莎，蘇禾反，一云：即菉蓐草也。蓐音辱。萹，夲亦作扁，匹善反，又音篇，郭匹殄反，一音布典反。竹音如字，又勑六反，韓詩作筑，音同。郭云：似小藜，赤莖莭，好生道旁，可食，又殺蟲。草木䟽云：有草似竹，髙五六尺，淇水側人謂之菉竹也。餘烈，或无餘字。"
                },
                {
                    "paragraph": "有匪君子，如切如磋，如琢如磨。",
                    "zhushu": "匪，文章貌。治骨曰切，象曰磋，玉曰琢，石曰磨，道其斈而成也。聽其規諫以自修，如玉石之見琢磨。匪，本又作斐，同，芳尾反，下同。韓詩作邲，美貌也。磋，七何反。琢，陟角反。磨，本又作摩，莫何反。"
                },
                {
                    "paragraph": "瑟𠔃僴𠔃，赫𠔃咺𠔃。",
                    "zhushu": "瑟，矜莊貌。澗，寛大也。赫，有明德赫赫然。咺，威儀容止宣著也。僴，遐板反，韓詩云：美貌。說文云：武貌。赫，呼白反。咺，况晚反，韓詩作宣。宣，𩔰也。"
                },
                {
                    "paragraph": "有匪君子，終不可諼𠔃。",
                    "zhushu": "諼，忘也。諼，况元反，又况逺反。"
                },
                {
                    "paragraph": "瞻彼淇奥，緑竹青青。",
                    "zhushu": "青青，茂盛貌。青，子丁反。"
                },
                {
                    "paragraph": "有匪君子，充耳琇瑩，㑹弁如星。",
                    "zhushu": "充耳謂之瑱。琇瑩，美石也。天子玉瑱，諸侯以石。弁，皮弁，所以㑹髮。箋云：㑹，謂弁之縫中，飾之以玉，皪皪而処，狀似星也。天子之朝服皮弁，以日視朝。琇音秀，沈又音誘，說文作璓，云：石之次玉者，弋乆反。瑩音榮，徐又音營，又音瑩磨之瑩。㑹，古外反，注同。鄭注周礼則如字，說文作䯤。弁，皮変反。瑱，天見反。縫，符用反。皪，夲又作礫，音歴，又音洛。朝，直遥反，下及下篇同。"
                },
                {
                    "paragraph": "瑟𠔃僴𠔃，赫𠔃咺𠔃。有匪君子，終不可諼𠔃。",
                    "zhushu": ""
                },
                {
                    "paragraph": "瞻彼淇奥，緑竹如簀。",
                    "zhushu": "簀，積也。簀音責。"
                },
                {
                    "paragraph": "有匪君子，如金如錫，如圭如璧。",
                    "zhushu": "金錫錬而精，圭璧性有質。箋云：圭璧亦琢磨。四者亦道其斈而成也。"
                },
                {
                    "paragraph": "寛𠔃綽𠔃，猗重較𠔃。",
                    "zhushu": "寛能容衆。綽，緩也。重較，卿土之車。箋云：绰𠔃，謂仁於施舎。綽，昌若反。猗，於綺反，依也。重，直恭反，注同。較，古岳反，車兩旁上出軾者。施如字，又詩䜴反，又式氏反。"
                },
                {
                    "paragraph": "善戯謔𠔃，不爲虐𠔃。",
                    "zhushu": "寛緩弘大，雖則戯謔，不爲虐矣。箋云：君子之德，有張有弛，故不常矜莊而時戯謔。謔，香畧反。弛，本亦作施，式氏反。",
                    "type": 2
                },
                {
                    "paragraph": "淇奥三章，章九句。",
                    "zhushu": "",
                    "type": 2
                },
                {
                    "paragraph": "考槃刺莊公也。不能繼先公之業，使賢者退而窮處。",
                    "zhushu": "窮猶終也。槃，薄寒反。"
                },
                {
                    "paragraph": "考槃在澗，碩人之寛。",
                    "zhushu": "考，成。槃，樂也。山夾水曰澗。箋云：碩，大也。有窮處成樂在於此澗者，形貌大人而寛然有虚之之色。澗，古晏反，韓詩作干，云：墝埆之處也。樂音洛，下同。夾，古洽反。"
                },
                {
                    "paragraph": "獨寐寤言，永矢弗諼。",
                    "zhushu": "箋云：寤，覺。永，長。矢，誓。諼，忘也。在澗獨寐，覺而獨言，長自誓以不忘君之惡，志在窮處，故云然。覺，交孝反，又如字。"
                },
                {
                    "paragraph": "考槃在阿，碩人之薖。",
                    "zhushu": "曲陵曰阿。薖，寛大貌。箋云：薖，飢意。薖，苦禾反，韓詩作𠏀。𠏀，美貌。"
                },
                {
                    "paragraph": "獨寐寤歌，永矢弗過。",
                    "zhushu": "箋云：弗過者，不復入君之朝也。過，古禾反，注同，崔古卧反。復，扶又反，下同。"
                },
                {
                    "paragraph": "考槃在陸，碩人之軸。",
                    "zhushu": "軸，進也。箋云：軸，病也。軸，毛音迪，鄭直六反。"
                },
                {
                    "paragraph": "獨寐寤宿，永矢弗告。",
                    "zhushu": "無所告語也。箋云：不復告君以善道。語，魚據反。",
                    "type": 2
                },
                {
                    "paragraph": "考槃三章，章四句。",
                    "zhushu": "",
                    "type": 2
                },
                {
                    "paragraph": "碩人閔莊姜也。莊公惑於嬖妾，使驕上僣。莊姜賢而不荅，終以無子。國人閔而憂之。",
                    "zhushu": "嬖，𥙷惠反。上，時掌友。僣，作念反。"
                },
                {
                    "paragraph": "碩人其頎，衣錦褧衣。",
                    "zhushu": "頎，長貌。錦，文衣也。夫人德盛而尊，嫁則錦衣加褧儋。箋云：碩，大也。言莊姜儀表長麗佼好頎頎然。褧，禪也。國君夫人翟衣而嫁，今衣錦者，在塗之所服也。尚之以禪衣，爲其文之大著。頎，其機反。衣，於旣反，注夫人衣翟、今衣錦同。褧，苦逈反，徐又孔穎反，說文作檾，枲屬也。襜，昌占反。佼，本又作姣，古夘反，下同。襌音丹。爲，于僞反。大音㤗，下大子同，舊音勑賀反。"
                },
                {
                    "paragraph": "齊侯之子，衛侯之妻。東宫之妹，邢侯之姨，譚公維私。",
                    "zhushu": "東宮，齊大子也。女子後生曰妹，妻之姊妹曰姨，姊妹之夫曰私。箋云：陳此者，言莊姜容貌旣美，兄弟皆正大。邢音形，姫姓國。譚，徒南反，國名。"
                },
                {
                    "paragraph": "手如柔荑，",
                    "zhushu": "如荑之新生。荑，徒奚反。"
                },
                {
                    "paragraph": "膚如凝脂。",
                    "zhushu": "如脂之疑。"
                },
                {
                    "paragraph": "領如蝤蠐，",
                    "zhushu": "領，頸也。蝤蠐，蝎蟲也。蝤，似脩反，徐音曹。蠐，夲又作𧓉，又作齊，同，音齊，沈又音茨。爾雅云：蟦，蠐螬，蝤蠐，蝎。郭云：蠐螬在糞土中。蝎在木中。蝎，桑蠹是也。墳，肥分反。蠹音妬。蝎音曷，或音葛。"
                },
                {
                    "paragraph": "齒如瓠犀，",
                    "zhushu": "瓠犀，瓠瓣。瓠，戸故反。犀音西。瓣，𥙷遍反，又蒲亮，沈又蒲閉反。"
                },
                {
                    "paragraph": "螓首蛾眉。",
                    "zhushu": "螓首，顙廣而方。箋云：螓謂蜻蜻也。螓音秦。蛾，我波反。顙，蘇黨反。蜻，郭、徐子盈反，沈又慈性反，方頭有文。王萧云：如蟬而小。"
                },
                {
                    "paragraph": "巧𥬇倩𠔃，",
                    "zhushu": "倩，好口輔。倩，夲亦作蒨，七薦反。韓詩云：蒼白色。"
                },
                {
                    "paragraph": "羙目盻𠔃。",
                    "zhushu": "盻，白黒分。箋云：此章說莊姜容皃之美，所冝親幸。盻，敷莧反，余又敷諫反，韓詩云：黒色也。字林云：美目也。匹間反，又匹莧反。"
                },
                {
                    "paragraph": "碩人敖敖，說于農郊。",
                    "zhushu": "敖敖，長貌。農郊，近郊。箋云：敖敖，猶頎頎也。說當作襚。禮、春秋之襚，讀皆冝同。衣服曰禭，今俗語然。此言莊姜始來，更正衣服于衞近郊。敖，五力反。說，本或作稅，毛始銳反。說，舎也。鄭作襚，音遂。"
                },
                {
                    "paragraph": "四牡有驕，朱幩鑣鑣，翟茀以朝。",
                    "zhushu": "驕，牡貌。幩，飾也。人君以朱纒鑣扇汗，且以爲飾。鑣鑣，盛貌。翟，翟車也。夫人以翟羽飾車。茀，蔽也。箋云：此又言莊姜自近郊旣正衣服，乗是車馬以入君之朝，皆用嫡夫人之正禮，今而不荅。驕，起橋反。幩，孚云反，又符云反。鑣，表驕反，馬衘外鐵也，一名肩汗，又曰排沬。爾雅云：鑣謂之钀。钀，魚列反。沫音末。茀音弗。朝，直遥反，注皆同。嫡，丁歴反，本亦作適。"
                },
                {
                    "paragraph": "大夫宿退，無使君勞。",
                    "zhushu": "大夫未退，君聽朝於路寢，夫人聽内事於正寢，大夫退，然後罷。箋云：莊姜始來時，衛諸大夫朝夕者皆早退，無使君之勞倦者，以君夫人新爲妃耦，冝親親之故也。○韓詩：退，罷也。案禮記云：朝廷曰退。妃音配。"
                },
                {
                    "paragraph": "河水洋洋，北流活活。施罛濊濊，鱣鮪發發，葭菼掲掲。庻姜孽孽，庻士有朅。",
                    "zhushu": "洋洋，盛大也。活活，流也。罛，魚罟。濊濊，施之水中。鱣，鯉也。鮪，鮥也。發發，盛皃。葭，蘆。菼，薍也。掲掲，長也。孽孽，盛飾。庻士，齊大夫送女者。朅，武壯貌。箋云：庻姜，謂姪娣。此章言齊地廣饒，士女佼好，禮儀之備，而君何爲不荅夫人？洋音羊，徐又音祥。活活，古闊反，又如字。罛音孤。濊濊，呼活反。馬云：大魚罔，目大豁豁也。韓詩云：流皃。說文云：凝流也。鱣，陟連反，大魚，口在頷下，長二三丈，江南呼黃魚，與鯉全異。鮪，干軌反，似鱣，大者名曰鮪，小者曰叔鮪。沈云：江淮間曰叔，伊洛曰鮪，海濵曰鮥。發發，𥙷未反。馬云：魚著罔，尾發發然。韓詩作鱍。葭音加。菼，他覧反，玉篇通敢反。揭，魚竭反，徐居謁反。孽，魚竭反，徐五謁反，韓詩作䡾，牛遏反，長皃。朅，欺列反，徐起謁反，韓詩作桀，云：徤也。罟音古。鮥音洛。薍，五患反，江東呼之烏蓲。蓲音丘。",
                    "type": 2
                },
                {
                    "paragraph": "碩人四章，章七句。",
                    "zhushu": "",
                    "type": 2
                },
                {
                    "paragraph": "氓刺時也。宣公之時，禮義消亡，淫風大行。男女無别，遂相奔誘。華落色衰，復相棄背。或乃困而自悔，䘮其妃耦，故序其事以風焉。羙反正，刺淫泆也。",
                    "zhushu": "氓，莫耕反，韓詩云：美貌。别，彼列反。華，戸花反，或音花。復，扶又反。背，音佩。䘮，息浪反。妃，音配。風，福鳯反。泆，音逸。"
                },
                {
                    "paragraph": "氓之蚩蚩，抱布貿絲。",
                    "zhushu": "氓，民也。蚩蚩，敦厚之貌。布，幣也。箋云：幣者，所以貿買物也。季春始蠶，孟夏賣絲。蚩，尺之反。貿，莫豆反。"
                },
                {
                    "paragraph": "匪來貿絲，來即我謀。",
                    "zhushu": "箋云：匪，非。即，就也。此民非來買絲，但來就我，欲與我謀爲室家也。"
                },
                {
                    "paragraph": "送子渉淇，至于頓丘。",
                    "zhushu": "丘一成爲頓丘。箋云：子者，男子之通稱。言民誘己，已乃送之，渉淇水，至此頓丘，定室家之謀，且爲㑹期。頓，都寸反。稱，尺證反。"
                },
                {
                    "paragraph": "匪我愆期，子無良媒。",
                    "zhushu": "愆，過也。箋云：良，善也。非我心欲過子之期，子無善媒來告期時。愆，起䖍反，字又作𮘧。"
                },
                {
                    "paragraph": "將子無怒，秋以爲期。",
                    "zhushu": "將，願也。箋云：將，請也。民欲爲近期，故語之曰：倩子無怒，秋以與子爲期。將，七羊反。語，魚據反。"
                },
                {
                    "paragraph": "乗彼垝垣，以望復關。",
                    "zhushu": "垝，毀也。復關，君子之近也。箋云：前旣與民以秋爲期，期至，文民毀垣，郷其所近而望之，猶有廉恥之心，故因復關以託號民，云此時始秋也。垝，俱毀反。垣音𡊮。近，附近之近。郷，許亮反，本又作嚮。"
                },
                {
                    "paragraph": "不見復關，泣涕漣漣。",
                    "zhushu": "言其有一心乎君子，故能自悔。箋云：用必専者怨必深。漣漣，泣皃，音連。"
                },
                {
                    "paragraph": "旣見復關，載𥬇載言。",
                    "zhushu": "箋云：則𥬇，則言，喜之甚。"
                },
                {
                    "paragraph": "爾卜爾筮，體無咎言。",
                    "zhushu": "龜曰卜，蓍曰筮。體，兆卦之體。箋云：爾，女也。復關旣見此婦人，告之曰：我卜女筮女，冝爲室家矣。兆卦之繇，無凶咎之辭。言其皆吉，又誘定之。筮，市制反。體如字，韓詩作履。履，幸也。咎，其九反。蓍音尸。繇，直又反。"
                },
                {
                    "paragraph": "以爾車來，以我賄遷。",
                    "zhushu": "賄，財。遷，徙也。箋云：女，女復関也。信其卜筮皆吉，故荅之曰：徑以女車來迎我，我以所有財賄徙就女也。賄，呼罪反。徑，經定反。"
                },
                {
                    "paragraph": "桑之未落，其葉沃若。于嗟鳩𠔃，無食桑葚。于嗟女𠔃，無與士耽。",
                    "zhushu": "桑，女功之所起。沃若，猶沃沃然。鳩，鶻鳩也。食桑葚過，則醉而傷其性。耽，樂也。女與士耽，則傷禮義。箋云：桑之未落，謂其時仲秋也。於是時，國之賢者刺此婦人見誘，故于嗟而戒之。鳩以非時食葚，猶女子嫁不以禮，耽非禮之樂。沃如字，徐於縛反。甚，夲又作椹，音甚，桑實也。耽，都南反。鶻音骨。樂音洛，下同。"
                },
                {
                    "paragraph": "士之耽𠔃，猶可說也。女之耽𠔃，不可說也。",
                    "zhushu": "箋云：說，觧也。士有百行，可以功過相除。至於婦人無外事，維以貞信爲節。行，下孟反。"
                },
                {
                    "paragraph": "桑之落矣，其黃而隕。自我徂爾，三歳食貧。淇水湯湯，漸車帷裳。",
                    "zhushu": "隕，隋也。湯湯，水盛貌。帷裳，婦人之車也。箋云：桑之落矣，謂其時季秋也，復關以此時車來迎已。徂，往也。我自是往之女家，女家乏榖食，已三歳貧矣。言此者，明已之悔，不以女今貧故也。帷裳，童容也。我乃渡深水，至漸車童容，猶冐此難而往，又明己專心於女。隕，韻謹反。湯音傷。漸，子廉反，注同，漬也，濕也。惟，礼悲反。隌，字又作墮，唐果反。冒音墨。難，乃且也。"
                },
                {
                    "paragraph": "女也不爽，士貳其行。",
                    "zhushu": "爽，差也。箋云：我心於女，故無差貳，而復關之行有二意。行，下孟反，下同。"
                },
                {
                    "paragraph": "士也罔極，二三其德。",
                    "zhushu": "極，中也。"
                },
                {
                    "paragraph": "三歳爲婦，靡室勞矣。",
                    "zhushu": "箋云：靡，無也。無居室之勞，言不以婦事見困苦。有舅姑曰婦。"
                },
                {
                    "paragraph": "夙興夜寐，靡有朝矣。",
                    "zhushu": "箋云：無有朝者，常早起夜卧，非一朝然。言已亦不觧惰。觧音懈。"
                },
                {
                    "paragraph": "言旣遂矣，至于暴矣。",
                    "zhushu": "箋云：言，我也。遂，猶乆也。我旣乆矣，謂三歳之後，見遇侵薄，乃至見酷暴。浸，子鴆反。"
                },
                {
                    "paragraph": "兄弟不知，咥其𥬇矣。",
                    "zhushu": "咥咥然𥬇。箋云：兄弟在家，不知我之見酷暴。若其知之，則咥咥然𥬇我。咥，許意反，又音熈，一音許四反，說文云：大𥬇也，虚記反，又大結反。"
                },
                {
                    "paragraph": "静言思之，躬自悼矣。",
                    "zhushu": "悼，傷也。箋云：靜，安。躬，身也。我安思君子之遇已無終，則身自哀傷。"
                },
                {
                    "paragraph": "及爾偕老，老使我怨。",
                    "zhushu": "箋云：及，與也。我欲與女俱至於老，老乎，女反薄我，使我怨也。"
                },
                {
                    "paragraph": "淇則有岸，隰則有泮。",
                    "zhushu": "泮，坡也。箋云：泮讀爲畔。畔，崖也。言淇與隰㫮有厓岸以自拱持，今君子放恣心意，曽無所拘制。泮音判。坡，本作陂，北皮反。澤陂，詩傳云：障也。呂忱北髲反。陂，阪也，亦所以爲隰之限域也。夲或作破字，求詳觀王述意似作破。拱，俱勇反，夲又作共，音同。"
                },
                {
                    "paragraph": "緫角之宴，言𥬇晏晏。信誓旦旦，",
                    "zhushu": "緫角，結髮也。晏晏，和柔也。信誓旦旦然。箋云：我爲童女未笄，結髪晏然之時，女與我言𥬇晏晏然而和柔，我其以信相誓旦旦耳。言其懇惻𣢾誠。宴如字，本或作丱者，非。旦旦，說文作𢘇，是。懇，起很反。惻，本亦作𢝔，楚力反。"
                },
                {
                    "paragraph": "不思其反。",
                    "zhushu": "箋云：反，復也。今老而使我怨，曽不復念其前言。"
                },
                {
                    "paragraph": "反是不思，亦已焉哉。",
                    "zhushu": "箋云：已焉哉，謂此不可奈何，死生自决之辭。",
                    "type": 2
                },
                {
                    "paragraph": "氓六章，章十句。",
                    "zhushu": "",
                    "type": 2
                },
                {
                    "paragraph": "竹竿衛女思歸也，適異國而不見荅，思而能以禮者也。",
                    "zhushu": ""
                },
                {
                    "paragraph": "籊籊竹竿，以釣于淇。",
                    "zhushu": "興也。籊籊，長而殺也。釣以得魚，如婦人待禮以成爲室家。籊，他歴反。釣音弔。段，色界反。"
                },
                {
                    "paragraph": "豈不爾思？逺莫致之。",
                    "zhushu": "箋云：我豈不思與君子爲室家乎？君子䟽逺己，巳無由致此道。逺如字，又于萬反，注同。"
                },
                {
                    "paragraph": "泉源在左，淇水在右。",
                    "zhushu": "泉源，小水之源。淇水，大水也。箋云：小水有流入大水之道，猶婦人有嫁於君子之禮。今水相與爲左右而已，亦以喻已不見荅。"
                },
                {
                    "paragraph": "女子有行，逺兄弟父母。",
                    "zhushu": "箋云：行，道也。女子有道當嫁耳，不以不荅而違婦禮。逺，于萬反。"
                },
                {
                    "paragraph": "淇水在右，泉源在左。巧𥬇之瑳，佩玉之儺。",
                    "zhushu": "瑳，巧𥬇貌。儺，行有節度。箋云：己雖不見荅，猶不惡君子，美其容貌與禮儀也。瑳，七可反，沈又七何反。儺，乃可反。惡，烏路反。"
                },
                {
                    "paragraph": "淇水滺滺，檜楫松舟。",
                    "zhushu": "滺滺，流貌。檜，栢葉松身。楫，所以櫂舟。舟楫相配，得水而行；男女相配，得禮而備。箋云：此傷己今不得夫婦之禮。滺，本亦作浟，音由。檜，古活反，又古㑹反，木名。楫，本又作檝，子葉反，徐音集。方言云：楫謂之橈，或謂之櫂。釋名云：楫，𣓉也，撥水舟行疾也。橈音饒。櫂，直敎反。"
                },
                {
                    "paragraph": "駕言出遊，以冩我憂。",
                    "zhushu": "出遊，思卿衞之道。箋云：適異國而不見荅，其除此憂，維有歸耳。郷，許亮反。",
                    "type": 2
                },
                {
                    "paragraph": "竹竿四章，章四句。",
                    "zhushu": "",
                    "type": 2
                },
                {
                    "paragraph": "芄蘭刺惠公也。驕而無禮，大夫刺之。",
                    "zhushu": "惠公以功重即位，自謂有才能而驕慢於大臣，但習威儀，不知爲政之禮。芄音丸，本亦作丸。"
                },
                {
                    "paragraph": "芄蘭之支，",
                    "zhushu": "興也。芄蘭，草也。君子之德，當柔潤温良。箋云：芄蘭柔弱，𢘆蔓延於地，有所依縁則起。興者，喻幼稚之君，任用大臣，乃能成其政。蔓音萬，舊無延字。"
                },
                {
                    "paragraph": "童子佩觿。",
                    "zhushu": "觿，所以觧結成人之佩也。人君治成人之事，雖童子猶佩觿，早成其德。佩，蒲對反，依字從人，或作玉傍者，非。觿，許規反。"
                },
                {
                    "paragraph": "雖則佩觿，能不我知。",
                    "zhushu": "不自謂無知，以驕慢人也。箋云：此幼稚之君，雖佩觿與，其才能實不如我衆臣之所知爲也。惠公自謂有才能而驕慢，所以見刺。與音餘，亦佩韘。與同。"
                },
                {
                    "paragraph": "容𠔃遂𠔃，埀帶悸𠔃。",
                    "zhushu": "容儀可觀，佩玉遂遂然。埀其紳帶，悸悸然有節度。箋方：容，容刀也。遂，瑞也。言惠公佩容刀與瑞，及垂紳帶三尺，則悸悸然行止有節度，然其德不稱服。悸，其季反，韓詩作萃，垂皃。紳音身。稱，尺證反。"
                },
                {
                    "paragraph": "芄蘭之葉，",
                    "zhushu": "箋云：葉猶支也。"
                },
                {
                    "paragraph": "童子佩韘。",
                    "zhushu": "韘，玦，能射御則佩韘。箋云：韘之言沓，所以彄沓手指。韘，失渉反。玦，本又作決，音同。沓，待荅反。彄，苦侯反。"
                },
                {
                    "paragraph": "雖則佩韘，能不我甲。",
                    "zhushu": "甲，狎也。箋云：此君雖佩韘與，其才能實不如我衆臣之所狎習。甲如字，爾雅同，徐胡甲反，韓詩作狎。狎，户甲反。"
                },
                {
                    "paragraph": "容𠔃遂𠔃，埀帶悸𠔃。",
                    "zhushu": "",
                    "type": 2
                },
                {
                    "paragraph": "芄蘭二章，章六句。",
                    "zhushu": "",
                    "type": 2
                },
                {
                    "paragraph": "河廣宋襄公母歸于衛，思而不止，故作是詩也。",
                    "zhushu": "宋桓公夫人，衛文公之妹，生襄公而出。襄公即位，夫人思宋，義不可往，故作詩以自止。"
                },
                {
                    "paragraph": "誰謂河廣？一葦杭之。",
                    "zhushu": "杭，渡也。箋云：誰謂河水廣與？一葦加之，則可以渡之，喻狹也。今我之不渡，直自不往耳，非爲其廣。葦，葦鬼反。杭，户郎反。與音餘，下逺與同。狹音洽。爲，于僞反。"
                },
                {
                    "paragraph": "誰謂宋逺？跂予望之。",
                    "zhushu": "箋云：予，我也。誰謂宋國逺與？我跂足則可以望見之。亦喻近也。今我之不往，直以義不往耳，非爲其逺。跂，丘䜴反。"
                },
                {
                    "paragraph": "誰謂河廣？曽不容刀。",
                    "zhushu": "箋云：不容刀，亦喻狹。小船曰刀。刀如字，字書作舠，說文作𦩍，並音刀。"
                },
                {
                    "paragraph": "誰謂宋逺？曽不崇朝。",
                    "zhushu": "箋云：崇，終也。行不終朝，亦喻近。",
                    "type": 2
                },
                {
                    "paragraph": "河廣二章，章四句。",
                    "zhushu": "",
                    "type": 2
                },
                {
                    "paragraph": "伯刺時也。言君子行役，爲王前驅，過時而不反焉。",
                    "zhushu": "衛宣公之時，蔡人、衛人、陳人従王伐鄭，伯也爲王前驅乆，故家人思之。爲，于偽反，又如字，注下爲王並同。従王伐鄭，讀者或連下伯也爲句者，非。"
                },
                {
                    "paragraph": "伯𠔃朅𠔃，邦之桀𠔃。",
                    "zhushu": "伯，州伯也。朅，武貌。桀，特立也。箋云：伯，君子字也。桀，英桀，言賢也。朅，丘列反。桀，其列反。"
                },
                {
                    "paragraph": "伯也執殳，爲王前驅。",
                    "zhushu": "殳長丈二而无刃。箋云：兵車六䒭：軫也，戈也，人也，殳也，車㦸也，酋矛也，皆以四尺爲差。殳，市朱反。長如字，又直亮反。軫，本亦作𨋎，之忍反。酋，在由反。矛音謀。"
                },
                {
                    "paragraph": "自伯之東，首如飛蓬。",
                    "zhushu": "婦人夫不在，无容飾。"
                },
                {
                    "paragraph": "豈無膏沐，誰適爲容？",
                    "zhushu": "適，主也。適，都歴反，注同。爲，于偽反，或如字。"
                },
                {
                    "paragraph": "其雨其雨，杲杲出日。",
                    "zhushu": "杲杲然日復出矣。箋云：人言其雨其雨，而杲杲然日復出，猶我言伯且來，伯且來，復不來。杲，古老反。岀如字，沈推𩔖反。復，扶又反。下同。"
                },
                {
                    "paragraph": "願言思伯，甘心首疾。",
                    "zhushu": "甘，厭也。箋云：願，念也。我念思伯，心不能已。如人心嗜欲所貪，口朱不能絶也。我憂思以生首疾。厭，於𧰟反，下同。嗜，市志反。思，息嗣反。"
                },
                {
                    "paragraph": "焉得諼草？言樹之背。",
                    "zhushu": "諼草令人志憂。背，北堂也。箋云：憂以生疾，恐將危身，欲忘之。焉，於䖍反。諼，本又作萱，况衮反，說文作藼，云：令人忘草也，或作蕿。背音佩，沈如字。令，力呈反。忘，亡向反，又如字。"
                },
                {
                    "paragraph": "願言思伯，使我心痗。",
                    "zhushu": "痗，病也。痗音毎，又音悔。",
                    "type": 2
                },
                {
                    "paragraph": "伯𠔃四章，章四句。",
                    "zhushu": "",
                    "type": 2
                },
                {
                    "paragraph": "有狐刺時也。衛之男女失時，䘮其妃耦焉。古者國有㓙荒，則殺禮而多昬，㑹男女之無夫家者，所以育人民也。",
                    "zhushu": "育，生長也。狐音胡。䘮，息浪反，下注同。妃音配，下注同。殺，所戒反，又所例反，所以育人民也。本或作蕃育者，非。長，張丈反。"
                },
                {
                    "paragraph": "有狐綏綏，在彼淇梁。",
                    "zhushu": "興也。綏綏，匹行貌。石絶水曰梁。綏音雖。"
                },
                {
                    "paragraph": "心之憂矣，之子無裳。",
                    "zhushu": "之子，无室家者。在下曰裳，所以配衣也。箋云：之子，是子也。時婦人䘮其妃耦，寡而憂。是子无裳，无為作裳者，欲与為室家。無爲，于偽反。"
                },
                {
                    "paragraph": "有狐綏綏，在彼淇厲。",
                    "zhushu": "厲，深可厲之旁。厲，力滯反。"
                },
                {
                    "paragraph": "心之憂矣，之子無帶。",
                    "zhushu": "帶，所以申束衣。"
                },
                {
                    "paragraph": "有狐綏綏，在彼淇側。心之憂矣，之子無服。",
                    "zhushu": "言无室家，若人无衣服。",
                    "type": 2
                },
                {
                    "paragraph": "有狐三章，章四句。",
                    "zhushu": "",
                    "type": 2
                },
                {
                    "paragraph": "木美齊桓公也。衛國有狄人之敗，出處于漕。齊桓公救而封之，遺之車馬器服焉。衛人思之，欲厚報之，而作是詩也。",
                    "zhushu": "𤓰，古花反。遺，唯季反，注同。"
                },
                {
                    "paragraph": "投我以木𤓰，報之以瓊琚。",
                    "zhushu": "木𤓰，楙木也，可食之木。瓊，玉之美者。琚，佩玉名。瓊，求營反，說文云：赤玉也。琚音居，徐又音渠。楙音茂，字亦作茂。尓雅云：楙，木𤓰也。"
                },
                {
                    "paragraph": "匪報也，永以爲好也。",
                    "zhushu": "箋云：匪，非也。我非敢以瓊琚為報木𤓰之惠，欲令斉長以為翫好，結己囯之恩也。○一夲作结己囯以為恩也。"
                },
                {
                    "paragraph": "投我以木桃，報之以瓊瑶。",
                    "zhushu": "瓊瑶，美玉。瑶音遥。"
                },
                {
                    "paragraph": "匪報也，永以爲好也。",
                    "zhushu": ""
                },
                {
                    "paragraph": "投我以木李，報之以瓊玖。",
                    "zhushu": "瓊玖，玉名。玖音乆。字書云：石黒色。"
                },
                {
                    "paragraph": "匪報也，永以爲好也。",
                    "zhushu": "孔子曰：吾於木𤓰，見苞苴之礼行。箋云：以果實相遺者，必苞苴之。尚書曰：厥苞橘柚。苴，子餘反。橘，均栗反。柚，餘救反。",
                    "type": 2
                },
                {
                    "paragraph": "木𤓰三章，章四句。",
                    "zhushu": "",
                    "type": 2
                },
                {
                    "paragraph": "衛國十篇，三十四章，二百三句。",
                    "zhushu": ""
                }
            ]
        },
        {
            "name": "國風王黍離詁訓傳第六",
            "paragraphs": [
                {
                    "paragraph": "王黍離詁訓傳第六",
                    "zhushu": "王國者，周室東都王城畿内之地，在豫州，今之洛陽是也。幽王㓕，平王東遷，政遂微弱，詩不能復雅。下列稱風，以王當國，猶春秋稱王人。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "黍離閔宗周也。周大夫行役，至于宗周，過故宗廟宫室，盡爲禾黍。閔周室之顚覆，彷徨不忍去，而作是詩也。",
                    "zhushu": "宗周，鎬京也，謂之西周。周，王城也，謂之東周。幽王之亂而宗周㓕，平王東遷，政遂微弱，下列於諸侯。其詩不能復雅，而同於國風焉。離如字，說文作䅻。過，古卧反，又古禾反。覆，芳服反。彷，蒲皇反。徨音皇。鎬，胡老反。復，扶又反。而同於國風焉，崔集注本此下更有猶尊之，故稱王也，今詩本皆無。"
                },
                {
                    "paragraph": "彼黍離離，彼稷之苗。",
                    "zhushu": "彼，彼宗廟宫室。箋云：宗廟宫室毀壞，而其地盡爲禾黍。我以黍離離時至，稷則尚苗。"
                },
                {
                    "paragraph": "行邁靡靡，中心揺揺。",
                    "zhushu": "邁，行也。靡靡，猶遟遟也。揺揺，憂無所愬。箋云：行，道也。道行，猶行道也。摇音遥。愬，蘇路反。"
                },
                {
                    "paragraph": "知我者，謂我心憂；",
                    "zhushu": "箋云：知我者，知我之情。"
                },
                {
                    "paragraph": "不知我者，謂我何求。",
                    "zhushu": "箋云：謂我何求，怪我乆留不去。"
                },
                {
                    "paragraph": "悠悠蒼天，此何人哉？",
                    "zhushu": "悠悠，逺意。蒼天，以體言之。尊而君之，則稱旻天；元氣廣大，則稱昊天；仁覆閔下，則稱旻天；自上降監，則稱上天；據逺視之，蒼蒼然，則稱蒼天。箋云：逺乎蒼天，仰愬欲其察己言也。此亡國之君，何等人哉！疾之甚。蒼，夲亦作倉，采郎反。爾雅云：春爲蒼天。莊子云：天之蒼蒼，其正色邪？昊，胡老反，夏爲昊天。字書：從日，㚏聲。㚏音工老反。旻，宻巾反，閔也。秋爲旻天。"
                },
                {
                    "paragraph": "彼黍離離，彼稷之穗。",
                    "zhushu": "穗，秀也。詩人自黍離離見稷之穗，故歷道其所更見。穗音遂，更音庚。"
                },
                {
                    "paragraph": "行邁靡靡，中心如醉。",
                    "zhushu": "酔於憂也。"
                },
                {
                    "paragraph": "知我者，謂我心憂；不知我者，謂我何求。悠悠蒼天，此何人哉？",
                    "zhushu": ""
                },
                {
                    "paragraph": "彼黍離離，彼稷之實。",
                    "zhushu": "自黍離離，見稷之實。"
                },
                {
                    "paragraph": "行邁靡靡，中心如噎。",
                    "zhushu": "噎，憂不能息也。噎，於結反。"
                },
                {
                    "paragraph": "知我者，謂我心憂；不知我者，謂我何求。悠悠蒼天，此何人哉？",
                    "zhushu": "",
                    "type": 2
                },
                {
                    "paragraph": "黍離三章，章十句。",
                    "zhushu": "",
                    "type": 2
                },
                {
                    "paragraph": "君子于役刺平王也。君子行役無期度，大夫思其危難以風焉。",
                    "zhushu": "難，乃旦反，下注同。風，福鳯反。"
                },
                {
                    "paragraph": "君子于役，不知其期，曷至哉？",
                    "zhushu": "箋云：曷，何也。君子往行役，我不知其反期，何時當來至哉？思之甚。"
                },
                {
                    "paragraph": "雞棲于塒，日之夕矣，羊牛下來。",
                    "zhushu": "鑿牆而棲曰塒。箋云：雞之將棲，日則夕矣，牛羊從下牧地而來。言畜産出入，尚使有期節，至於行役者，乃反不也。棲音西。時如字，夲亦作持，音同，爾雅同，王篇持理反。鑿，在洛反。畜，許又反。"
                },
                {
                    "paragraph": "君子于役，如之何勿思？",
                    "zhushu": "箋云：行役多危難，我誠思之。"
                },
                {
                    "paragraph": "君子于役，不日不月，曷其有佸？",
                    "zhushu": "佸，㑹也。箋云：行役反無日月，何時而有來㑹期？佸，户括反，說文口活反，韓詩：至也。"
                },
                {
                    "paragraph": "雞棲于桀，日之夕矣，羊牛下括。",
                    "zhushu": "雞棲于杙爲桀。括，至也。括，古活反。杙，夲亦作弋，羊職反，或音羊特反。"
                },
                {
                    "paragraph": "君子于役，苟無飢渇。",
                    "zhushu": "箋云：苟，且也。且得無飢渇，憂其飢渇也。",
                    "type": 2
                },
                {
                    "paragraph": "君子于役二章，章八句。",
                    "zhushu": "",
                    "type": 2
                },
                {
                    "paragraph": "君子陽陽閔周也。君子遭亂，相招爲禄仕，全身逺害而已。",
                    "zhushu": "禄仕者，苟得禄而已，不求道行。遠，于万反。"
                },
                {
                    "paragraph": "君子陽陽，左執簧，右招我由房，",
                    "zhushu": "陽陽，無所用其心也。簧，笙也。由，用也。國君有房中之樂。箋云：由，從也。君子禄仕在樂官，左手持笙，右手招我，欲使我從之於房中，俱在樂官也。我者，君子之友自謂也。時在位有官職也。簧音皇。"
                },
                {
                    "paragraph": "其樂只且。",
                    "zhushu": "箋云：君子遭亂，道不行，其且樂此而己。樂音洛，注樂、和樂及下章同。且，子徐反，又作七也反。"
                },
                {
                    "paragraph": "君子陶陶，左執翿，右招我由敖，",
                    "zhushu": "陶陶，和樂貌。翿，纛也，翳也。箋云：陶陶猶陽陽也。翳，舞者所持，謂羽舞也。君子左手持羽，右手招我，欲使我從之於燕舞之位，亦俱在樂官也。陶音遥。翿，徒刀反。敖，五刀反，遊也。纛，徒報反，沈徒老反，本作纛。翳，於計反。燕，本又作宴，於見反。"
                },
                {
                    "paragraph": "其樂只且。",
                    "zhushu": "",
                    "type": 2
                },
                {
                    "paragraph": "君子陽陽二章，章四句。",
                    "zhushu": "",
                    "type": 2
                },
                {
                    "paragraph": "揚之水刺平王也。不撫其民，而逺屯戍于母家，周人怨思焉。",
                    "zhushu": "怨平王恩澤不行於民，而乆令屯戍不得歸，思其郷里之處者。言周人者，時諸俟亦有使人戍焉。平王母家申國，在陳、鄭之南，迫近彊楚，王室微弱，而數見侵伐，王是以戍之。揚如字，激揚也，或作楊木之字，非。屯，徒門反。戍，束遇反，守也，韓詩云“舎”。思如字，沈息嗣反。令，力呈反。近，附近之近，或如字。數音朔。"
                },
                {
                    "paragraph": "揚之水，不流束薪。",
                    "zhushu": "興也。揚，激揚也。箋云：激揚之水，至湍迅而不能流移束薪。興者，喻平王政教煩急，而恩澤之令不行于下民。薪音新。激，經歴反。湍，吐端反。迅音信，又蘇俊反。"
                },
                {
                    "paragraph": "彼其之子，不與我戍申。",
                    "zhushu": "戍，守也。申，姜姓之國，平王之舅。之子，是子也。彼其是子，獨處郷里，不與我來守申，是思之言也。其，或作記，或作己，讀聲相似。其音記，詩内皆放此，或作巳，亦同。"
                },
                {
                    "paragraph": "懷哉懷哉，曷月予還歸哉？",
                    "zhushu": "箋云：懷，安也。思郷里處者，故曰今亦安不哉！安不哉，何月我得還歸見之哉？思之甚。"
                },
                {
                    "paragraph": "揚之水，不流束楚。",
                    "zhushu": "楚。木也。"
                },
                {
                    "paragraph": "彼其之子，不與我戍甫。",
                    "zhushu": "甫，諸姜也。"
                },
                {
                    "paragraph": "懷哉懷哉，曷月予還歸哉？",
                    "zhushu": ""
                },
                {
                    "paragraph": "揚之水，不流束蒲。",
                    "zhushu": "蒲，草也。箋云：蒲，蒲栁。○孫毓云：蒲草之聲不與戍、許相協，箋義爲長。今則二蒲之音，未詳其異耳。"
                },
                {
                    "paragraph": "彼其之子，不與我戍許。",
                    "zhushu": "許，諸姜也。"
                },
                {
                    "paragraph": "懷哉懷哉，曷月予還歸哉？",
                    "zhushu": "",
                    "type": 2
                },
                {
                    "paragraph": "揚之水三章，章六句。",
                    "zhushu": "",
                    "type": 2
                },
                {
                    "paragraph": "中谷有蓷閔周也。夫婦日以衰薄，凶年饑饉，室家相棄爾。",
                    "zhushu": "蓷，吐雷反。爾雅云：鵻也。韓詩云：茺蔚也。廣雅：又名益母。饑，本或作飢，居疑反，榖不熟。饉音覲，蔬不熟。"
                },
                {
                    "paragraph": "中谷有蓷，暵其乾矣，",
                    "zhushu": "興也。蓷，鵻也。暵，菸貌。陸草生於谷中，傷於水。箋云：興者，喻人居平安之丗，猶鵻之生於陸，自然也。遇衰亂凶年，猶鵻之生谷中，得水則病將死。暵，呼但反，徐音漢，菸貌也。說文云：水濡而乾也。字作𤅩，又作灘，皆他安反。鵻音隹，爾雅又作萑，音同。菸，於據反，何音於，說文云：𣡡也。廣雅云：臰也。"
                },
                {
                    "paragraph": "有女仳離，嘅其嘆矣。",
                    "zhushu": "仳，别也。箋云：有女遇凶年而見棄，與其君子别離，嘅然而嘆，傷已見棄，其㤙薄。仳，匹指反，徐扶鄙反，又敷姊反，字林父几、扶罪二反。嘅，口愛反。嘆夲又作歎，吐丹反，恊韻也。"
                },
                {
                    "paragraph": "嘅其嘆矣，遇人之艱難矣。",
                    "zhushu": "艱，亦難也。箋云：所以嘅然而嘆者，自傷遇君子之窮厄。"
                },
                {
                    "paragraph": "中谷有蓷，暵其脩矣，有女仳離，條其歗矣。",
                    "zhushu": "條條然嘯也。○籕文歗字本又作嘯。"
                },
                {
                    "paragraph": "條其歗矣，遇人之不淑矣。",
                    "zhushu": "箋云：淑，善也。君子於已不善也。"
                },
                {
                    "paragraph": "中谷有蓷，暵其濕矣。",
                    "zhushu": "鵻遇水則濕。箋云：鵻之傷於水，始則濕，中而脩，乆而乾，有似君子於已之㤙，徒用凶年深淺爲厚薄。○徒，空也，如字。沈云：徒當作從。"
                },
                {
                    "paragraph": "有女仳離，啜其泣矣。",
                    "zhushu": "啜，泣皃。啜，張劣反。"
                },
                {
                    "paragraph": "啜其泣矣，何嗟及矣？",
                    "zhushu": "箋云：及，與也。泣者，傷其君子棄己。嗟乎！將復何與爲室家乎？此其有餘厚於君子也。復，扶又反。",
                    "type": 2
                },
                {
                    "paragraph": "中谷有蓷三章，章六句。",
                    "zhushu": "",
                    "type": 2
                },
                {
                    "paragraph": "兎爰閔周也。桓王失信，諸侯背叛。構怨連禍，王師傷敗，君子不樂其生焉。",
                    "zhushu": "不樂其生者，寐不欲覺之謂也。背，音佩。樂，沈音岳，又音洛，注同。覺，古孝反，又如字，下同。"
                },
                {
                    "paragraph": "有兎爰爰，雉離于羅。",
                    "zhushu": "興也。爰爰，緩意。鳥網爲羅。言爲政有緩有急，用心之不均。箋云：有緩者，有所聽縱也。有急者，有所躁蹙也。躁，本作操，七刀反，亦作澡，沈七感反。今作躁，與定本異，與箋義合。蹙，子六反，亦作戚，七歴反。"
                },
                {
                    "paragraph": "我生之𥘉，尚無爲。",
                    "zhushu": "尚無成人爲也。箋云：尚，庻幾也。言我㓜稚之時，庻幾於無所爲，謂軍役之事也。"
                },
                {
                    "paragraph": "我生之後，逢此百罹，尚寐無吪。",
                    "zhushu": "罹，憂。吪，動也。箋云：我長大之後，乃遇此軍役之多憂，今但庻幾於寐，不欲見動，無所樂生之甚。罹，本又作離，力攴反。吪，本亦作訛，五戈反。長，張丈反。大，代賀反。"
                },
                {
                    "paragraph": "有兎爰爰，雉離于罦，",
                    "zhushu": "罦，覆車也。罦音孚。郭云：今之翻車大罔也。覆，芳服反。車，赤奢反。"
                },
                {
                    "paragraph": "我生之𥘉，尚無造。",
                    "zhushu": "造，爲也。"
                },
                {
                    "paragraph": "我生之後，逢此百憂，尚寐無覺。",
                    "zhushu": ""
                },
                {
                    "paragraph": "有兎爰爰，雉離于罿，",
                    "zhushu": "罿，罬也。罿，昌鍾反。韓詩云：施羅於車上曰罿。字林上凶反。罬，張劣反，郭、徐姜雪、姜穴二反。爾雅云：罬謂之罦。"
                },
                {
                    "paragraph": "我生之𥘉，尚無庸。",
                    "zhushu": "庸，用也。箋云：庸，勞也。"
                },
                {
                    "paragraph": "我生之後，逢此百凶，尚寐無聦。",
                    "zhushu": "聦，聞也。箋云：百凶者，王構怨連禍之凶。",
                    "type": 2
                },
                {
                    "paragraph": "兎爰三章，章七句。",
                    "zhushu": "",
                    "type": 2
                },
                {
                    "paragraph": "葛藟王族刺平王也。周室道衰，棄其九族焉。",
                    "zhushu": "九族者，據己上至髙祖，下及玄孫之親。藟，力軌反。藟似葛。廣雅云：藟，縢也。案：詩譜是平王詩，皇甫士安以爲桓王詩，崔集注本亦作桓王。"
                },
                {
                    "paragraph": "緜緜葛藟，在河之滸。",
                    "zhushu": "興也。緜緜，長不絶之貌。水厓曰滸。箋云：葛也，藟也，生於河之厓，得其潤澤，以長大而不絶與者，喻王之同姓，得王之恩施，以生長其子孫。滸，呼五反。長，張丈反，下同。厓，本亦作涯，魚佳反。施，始䜴反，下同。"
                },
                {
                    "paragraph": "終逺兄弟，謂他人父。",
                    "zhushu": "兄弟之道，已相逺矣。箋云：兄弟，猶言族親也。王寡於恩施，今己逺棄族親矣，是我謂他人爲己父。族人尚親親之辭。遠，于萬反，又如字，注下皆同。"
                },
                {
                    "paragraph": "謂他人父，亦莫我顧。",
                    "zhushu": "箋云：謂他人爲己父，無恩於我，亦無顧眷我之意。"
                },
                {
                    "paragraph": "緜緜葛藟，在河之涘。",
                    "zhushu": "涘，厓也。涘音俟。"
                },
                {
                    "paragraph": "終逺兄弟，謂他人母。",
                    "zhushu": "王又無母恩。○王又，一本作王后。"
                },
                {
                    "paragraph": "謂他人母，亦莫我有。",
                    "zhushu": "箋云：有，識有也。"
                },
                {
                    "paragraph": "緜緜葛藟，在河之漘。",
                    "zhushu": "漘，水隒也。漘，順春反。爾雅云：夷上洒下水，漘旁從水。郭云：涯上平坦而下水深爲漘，不發声也。隒，魚檢反，何音撿。爾雅云：重甗，隒。郭云：形似累两重甑，上大下小。李廵云：隒，阪也。詩本又作水旁兼者，字書音吕恬、理染二反。廣雅云：溓，清也。與此義乖。"
                },
                {
                    "paragraph": "終逺兄弟，謂他人昆。",
                    "zhushu": "昆，兄也。"
                },
                {
                    "paragraph": "謂他人昆，亦莫我聞。",
                    "zhushu": "箋云：不與我相聞命也。",
                    "type": 2
                },
                {
                    "paragraph": "葛藟三章，章六句。",
                    "zhushu": "",
                    "type": 2
                },
                {
                    "paragraph": "采葛懼讒也。",
                    "zhushu": "桓王之時，政事不明，臣無大小，使者出，則爲讒人所毀，故懼之。使，所吏反，下並同。"
                },
                {
                    "paragraph": "彼采葛𠔃，一日不見，如三月𠔃。",
                    "zhushu": "興也。葛，所以爲絺絡也。事雖小，一日不見於君，憂懼於讒矣。箋云：興者，以采葛喻臣以小事使出。"
                },
                {
                    "paragraph": "彼采蕭𠔃，一日不見，如三秋𠔃。",
                    "zhushu": "蕭，所以共𥙊祀。箋云：彼采蕭者，喻臣以大事使出。共音恭。"
                },
                {
                    "paragraph": "彼采艾𠔃，一日不見，如三歳𠔃。",
                    "zhushu": "艾，所以療疾。箋云：彼采艾者，喻臣以急事使出。艾，五蓋反。",
                    "type": 2
                },
                {
                    "paragraph": "采葛三章，章三句。",
                    "zhushu": "",
                    "type": 2
                },
                {
                    "paragraph": "大車刺周大夫也。禮義陵遟，男女淫奔。故陳古以刺今，大夫不能聽男女之訟焉。",
                    "zhushu": ""
                },
                {
                    "paragraph": "大車檻檻，毳衣如菼。",
                    "zhushu": "大車，大夫之車。檻檻，車行聲也。毳反，大夫之服。菼，鵻也，蘆之𥘉生者也。天子大夫四命，其出封五命，如子男之服，乘其大車檻檻然。服毳冕以决訟。箋云：菼，薍也。古者天子大夫服毳冕以廵行邦國，而决男女之訟，則是子男入爲大夫者。毳衣之屬，衣繽而裳繡，皆有五色焉，其青者如鵻。檻，胡覧反。毳，尺銳反。菼，吐敢反。騅，本亦作萑，音隹。蘆，力吴反。薍，五患反。行，下孟反。繢，胡妹反。"
                },
                {
                    "paragraph": "豈不爾思？畏子不敢。",
                    "zhushu": "畏子大夫之政，終不敢。箋云：此二句者，古之欲涇奔者之辭。我豈不思與女以爲無禮與？畏子大夫來聽訟，將罪我，故不敢也。子者，稱所尊敬之辭。與音餘。"
                },
                {
                    "paragraph": "大車啍啍，毳衣如璊。",
                    "zhushu": "啍啍，重遟之皃。璊，頳也。啍，他敦反，徐又徒孫反。璊音門，說文作 ，云：以毳爲𦋺也。解此璊云：玉頳色也。禾之赤苗謂之𥡹，玉色如之。赬，勑貞反，赤也。"
                },
                {
                    "paragraph": "豈不爾思？畏子不奔。",
                    "zhushu": ""
                },
                {
                    "paragraph": "榖則異室，死則同穴。謂予不信，有如皦日。",
                    "zhushu": "榖，生。皦，日也。生在於室，則外内異，死則神合同爲一也。箋云：穴謂塜壙中也。此章言古之大夫聽訟之政，非但不敢淫奔，乃使夫婦之禮有别。今之大夫不能然，反謂我言不信。我言之信，如白日也。刺其闇於古礼。曒，本又作皎，古了反。壙，苦晃反。別，彼列反。",
                    "type": 2
                },
                {
                    "paragraph": "大車三章，章四句。",
                    "zhushu": "",
                    "type": 2
                },
                {
                    "paragraph": "丘中有麻思賢也。莊王不明，賢人放逐。國人思之，而作是詩也。",
                    "zhushu": "思之者，思其來已得見之。"
                },
                {
                    "paragraph": "丘中有麻，彼留子嗟。",
                    "zhushu": "留，大夫氏。子嗟，字也。丘中墝埆之處，盡有麻麥草木，乃彼子嗟之所治。箋云：子嗟放逐於朝，去治卑賤之職而有功，所在則治理，所以爲賢。墝，本亦作墽，苦交反。埆，苦角反，又音學，本或作逺，此從孫義而誤耳。處，昌慮反。朝，直遥反。治，直吏反。"
                },
                {
                    "paragraph": "彼留子嗟，將其來施施。",
                    "zhushu": "施施，難進之意。箋云：施施，舒行伺間，獨來見己之貌。將，王申毛如字，鄭七良反，下同。施如字。伺音司。間音閑，又如字。"
                },
                {
                    "paragraph": "丘中有麥，彼留子國。",
                    "zhushu": "子國，子嗟父。箋云：言子囯使丘中有麥，著其丗賢。"
                },
                {
                    "paragraph": "彼留子國，將其來食。",
                    "zhushu": "子國復來，我乃得食。箋云：言其將來食，庻其親己，己得厚得之。食如字，一云：鄭音嗣。復，扶又反。"
                },
                {
                    "paragraph": "丘中有李，彼留之子。",
                    "zhushu": "箋云：丘中而有李，又留氏之子所治。"
                },
                {
                    "paragraph": "彼留之子，貽我佩玖。",
                    "zhushu": "玖，石次玉者。言能遺我美寳。箋云：留氏之子，於思者則朋友之子，庻其敬己而遺己也。貽音怡。玖音乆，說文紀又反，云：石之次玉黒色者。遺，唯季反，下同。",
                    "type": 2
                },
                {
                    "paragraph": "丘中有麻三章，章四句。",
                    "zhushu": "",
                    "type": 2
                },
                {
                    "paragraph": "王國十篇，二十八章，百六十二句。",
                    "zhushu": ""
                }
            ]
        },
        {
            "name": "國風鄭緇衣詁訓傳第七",
            "paragraphs": [
                {
                    "paragraph": "鄭緇衣詁訓傳第七",
                    "zhushu": "鄭者，國名，周宣王母弟桓公友所封也。其地，詩譜云：宗周圻内咸林之地，今京兆鄭縣是其都也。漢書地理志云：京兆鄭縣，周宣王弟鄭桓公邑是也。至桓公之子武公滑突，隨平王東迁，遂㓕虢鄶而居之，即史伯所云十邑之地，右洛左濟，前華後河，食溱、洧焉。今河南新鄭是也，在滎陽宛陵縣西南。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "緇衣羙武公也。父子並爲周司徒，善於其職，國人冝之，故美其德，以明有國善善之功焉。",
                    "zhushu": "父，謂武公父桓公也。司徒之職，掌十二教，善善者，治之有功也。鄭國之人皆謂桓公、武公居司徒之官，正得其冝。緇，側基反。"
                },
                {
                    "paragraph": "緇衣之冝𠔃，敝予又改爲𠔃。",
                    "zhushu": "緇，黒色。卿大聽朝之正服也。改，更也。有德君子，冝丗居卿士之位焉。箋云：緇衣者，居私朝之服也。天子之朝服，皮弁服也。敝，夲又作弊，符丗反。朝，直遥反，下同。"
                },
                {
                    "paragraph": "適子之館𠔃，還予授子之粲𠔃。",
                    "zhushu": "適，之。館，舎。粲，餐也。諸侯入爲天子卿士，受采禄。箋云：卿士所之之館，在天子之宫，如今之諸廬也。自館還在采地之都，我則設餐以授之。愛之，欲飲食之也。館，古翫反。粲，七旦反，飱也。飱，蘇尊反。廬，力於反。飲，於鴆反。食音嗣。"
                },
                {
                    "paragraph": "緇衣之好𠔃，敝予又改造𠔃。",
                    "zhushu": "好猶冝也。箋云：造，爲也。"
                },
                {
                    "paragraph": "適子之館𠔃，，還予授子之粲𠔃。",
                    "zhushu": ""
                },
                {
                    "paragraph": "緇衣之蓆𠔃，敝予又改作𠔃。",
                    "zhushu": "蓆，大也。箋云：作，爲也。蓆音席。韓詩云：儲也。說文云：廣多。"
                },
                {
                    "paragraph": "適子之館𠔃，還予授子之粲𠔃。",
                    "zhushu": "",
                    "type": 2
                },
                {
                    "paragraph": "緇衣三章，章四句。",
                    "zhushu": "",
                    "type": 2
                },
                {
                    "paragraph": "將仲子刺莊公也。不勝其母，以害其弟，弟叔失道而公弗制，祭仲諌而公弗聽，小不忍以致大亂焉。",
                    "zhushu": "莊公之母，謂武姜，生莊公及弟叔叚。叚好勇而無禮，公不早爲之所，而使驕慢。將，七羊反，下及注同。勝音升。祭，側界反，後放此。聽，吐丁反。好，呼報反。"
                },
                {
                    "paragraph": "將仲子𠔃！無踰我里，無折我樹𣏌。",
                    "zhushu": "將，請也。仲子，祭仲也。踰，越。里，居也。二十五家爲里。𣏌，木名也。折，言傷害也。箋云：祭仲驟諌，莊公不能用其言，故言請固拒之。無踰我里，喻言無干我親戚也。無折我樹𣏌，喻言無傷害我兄弟也。仲𥘉諌曰：君將与之，臣請事之。君若不与，臣請除之。折，之舌反，下同。杞音起。聚，仕救反。服䖍云：數也。"
                },
                {
                    "paragraph": "豈敢愛之？畏我父母。",
                    "zhushu": "箋云：叚將爲害，我豈敢愛之而不誅与？以父母之故，故不爲也。叚将，將字如字。與音餘。"
                },
                {
                    "paragraph": "仲可懷也，父母之言，亦可畏也。",
                    "zhushu": "箋云：懷私曰懷。言仲子之言可私懷也。我迫於父母有言，不得從也。"
                },
                {
                    "paragraph": "將仲子𠔃！無踰我牆，無折我樹桑。",
                    "zhushu": "牆，垣也。桑，木之衆也。垣音𡊮。"
                },
                {
                    "paragraph": "豈敢愛之？畏我諸兄。",
                    "zhushu": "諸兄，公族。"
                },
                {
                    "paragraph": "仲可懷也，諸兄之言，亦可畏也。",
                    "zhushu": ""
                },
                {
                    "paragraph": "將仲子𠔃！無踰我園，無折我樹檀。",
                    "zhushu": "園，所以樹木。檀，彊忍之木。檀，徒丹反。彊，其良反，一音居良反。忍，夲亦作刃，同，而慎反，依字韋旁作刃，今此假借也。沈云：系旁作刃爲是。案：系旁刃音女巾反，離騷云紉秋蘭以爲佩是也。"
                },
                {
                    "paragraph": "豈敢愛之？畏人之多言。仲可懷也，人之多言，亦可畏也。",
                    "zhushu": "",
                    "type": 2
                },
                {
                    "paragraph": "將仲子三章，章八句。",
                    "zhushu": "",
                    "type": 2
                },
                {
                    "paragraph": "叔于田刺莊公也。叔處于京，繕甲治兵，以出于田，國人說而歸之。",
                    "zhushu": "繕之言善也。甲，鎧也。繕，市戰反。說音恱。鎧，苦愛反。"
                },
                {
                    "paragraph": "叔于田，巷無居人。",
                    "zhushu": "叔，人叔叚也。田，取禽也。巷，里塗也。箋云：叔往田，國人注心于叔，似如無人處。巷，斈絳反。大音㤗，後太叔皆放此。"
                },
                {
                    "paragraph": "豈無居人？不如叔也，洵羙且仁。",
                    "zhushu": "箋云：洵，信也。言叔信美好而又仁。洵，蘇遵反。"
                },
                {
                    "paragraph": "叔于狩，巷無飲酒。",
                    "zhushu": "冬獵曰狩。箋云：飲酒，謂燕飲也。狩，手又反。獵，力輒反。"
                },
                {
                    "paragraph": "豈無飲酒？不如叔也，洵美且好。",
                    "zhushu": ""
                },
                {
                    "paragraph": "叔適野，巷無服馬。",
                    "zhushu": "箋云：適，之也。郊外曰野。服馬猶乗馬也。"
                },
                {
                    "paragraph": "豈無服馬？不如叔也，洵美且武。",
                    "zhushu": "箋云：武，有武節。",
                    "type": 2
                },
                {
                    "paragraph": "叔于田三章，章五句。",
                    "zhushu": "",
                    "type": 2
                },
                {
                    "paragraph": "大叔于田刺莊公也。叔多才而好勇，不義而得衆也。",
                    "zhushu": "○本作而勇，好，衍字。"
                },
                {
                    "paragraph": "大叔于田，乗乗馬，",
                    "zhushu": "叔之從公田也。○夲作叔于田。云作大叔于田者，誤。乗乗，上如字，下䋲證反，後句例爾。"
                },
                {
                    "paragraph": "執轡如組，兩𩥵如舞。",
                    "zhushu": "𩥵之與服，和諧中節。箋云：如組者，如織組之爲也。在旁曰𩥵。組音祖。中，竹仲反。"
                },
                {
                    "paragraph": "叔在藪，火烈具舉。",
                    "zhushu": "藪，澤，禽之府也。烈，列。具，俱也。箋云：列人持火俱舉，言衆同心。藪，素口反。韓詩云：禽獸居之曰藪。"
                },
                {
                    "paragraph": "䄠裼暴虎，獻于公所。",
                    "zhushu": "䄠禓，肉袒也。暴虎，空手以搏之。箋云：獻于公所，進於君也。襢，夲又作祖，音伹。裼，素歴反。搏音搏。"
                },
                {
                    "paragraph": "將叔無狃，戒其傷女。",
                    "zhushu": "狃，習也。箋云：狃，復也。請叔無復者，愛也。將，七羊反。無，夲亦作毋，音無。狃，女九反。復，符又反，下同。"
                },
                {
                    "paragraph": "叔于田，乗乗黃。",
                    "zhushu": "四馬皆黃。"
                },
                {
                    "paragraph": "兩服上襄，兩𩥵鴈行。",
                    "zhushu": "箋云：兩服，中央夾轅者。襄，駕也。上駕者，言爲衆馬之最良也。鴈行者，言与中服相次序。上襄並如字。行，戸郎反，注同。夾，古洽反。"
                },
                {
                    "paragraph": "叔在藪，火烈具揚。",
                    "zhushu": "揚，揚光也。"
                },
                {
                    "paragraph": "叔善射忌，又良御忌，",
                    "zhushu": "忌，辭也。箋云：良亦善也。忌讀如彼己之子之己。忌，注作己，同音記，辭也，下皆同。"
                },
                {
                    "paragraph": "抑磬控忌，抑縱送忌。",
                    "zhushu": "聘馬曰磬，止馬曰控，發矢曰縱，從禽曰送。磬，苦定反。控，口貢反。聘，勑領反。"
                },
                {
                    "paragraph": "叔于田，乗乗鴇。",
                    "zhushu": "驪白雜毛曰鴇。鴇音保。驪，力支反。"
                },
                {
                    "paragraph": "兩服齊首，",
                    "zhushu": "馬首齊也。"
                },
                {
                    "paragraph": "兩驂如手。",
                    "zhushu": "進止如御者之手。箋云：如人左右手之相佐助也。"
                },
                {
                    "paragraph": "叔在藪，火烈具阜。",
                    "zhushu": "阜，盛也。"
                },
                {
                    "paragraph": "叔馬慢忌，叔發罕忌，",
                    "zhushu": "慢，遟。罕，希也。箋云：田事且畢，則其馬行遟，發矢希。慢，本又作嫚，莫晏反。"
                },
                {
                    "paragraph": "抑釋掤忌，抑鬯弓忌。",
                    "zhushu": "掤，所以覆矢。鬯弓，弢弓。箋云：射者蓋矢弢弓，言田事畢。掤音氷，馬云：櫝丸盖也。杜預云：櫝丸，箭筩也。鬯，敕亮反。弢，吐刀反。",
                    "type": 2
                },
                {
                    "paragraph": "大叔于田三章，章十句。",
                    "zhushu": "",
                    "type": 2
                },
                {
                    "paragraph": "清人刺文公也。髙克好利而不顧其君，文公惡而欲逺之，不能，使髙克將兵而禦狄于竟，陳其師旅，翶翔河上。乆而不召，衆散而歸。髙克奔陳。公子素惡髙克進之不以禮，文公退之不以道，危國亡師之夲，故作是時也。",
                    "zhushu": "好利不顧其君，注心於利也。禦狄于竟，時狄侵衛。○克，一夲作尅。好，呼報反，下同。惡，烏路反，下同。遠，于万反。將，子匠反。禦，魚呂反，注同。翺，五羔反。"
                },
                {
                    "paragraph": "清人在彭，駟介旁旁，",
                    "zhushu": "清，邑也。彭，衛之河上，鄭之郊也。介，甲也。箋云：清者，髙克所帥衆之邑也。駟，四馬也。介音界。旁，𥙷彭反，王云：彊也。“駟，四馬也”，一夲作“駟介，四馬也”。"
                },
                {
                    "paragraph": "二矛重英，河上乎翶翔。",
                    "zhushu": "重英，矛有英飾也。箋云：二矛，酋柔、夷矛也，各有𦘕飾。矛，莫侯反。方言云：矛，吴、揚、江、淮、南楚、五湖之間謂之鉇，音虵；或謂之鋋，鋋音蟬；或謂之鏦，鏦音錯江反。其柄謂之矜。矜，郭音巨巾反。重，直龍反，注下同。英如字，沈於耕反。酋，在由反。"
                },
                {
                    "paragraph": "清人在消，駟介麃麃。",
                    "zhushu": "清，河上地也。麃麃，武貌。麃，表驕反。"
                },
                {
                    "paragraph": "二矛重喬，河上乎逍遥。",
                    "zhushu": "重喬，累荷也。箋云：喬，矛矜近上及室題，所以縣毛羽也。喬，毛音橋，鄭居橋反，雉名。韓詩作鷮。逍，夲又作消。遥，夲又作揺。荷，舊音何。累荷，謂刻矛頭爲荷葉，相重累也。沈胡可反，謂兩矛之飾相負荷也。矜，字又作㮗，同，巨巾反，沈又居陵反。近，附近之近。題音帝，題，頭也。室，劒削名也。方言云：劒削，自河而北，燕趙之間謂之室。此言室，謂矛頭受刃處也。削音𥬇。縣音玄。"
                },
                {
                    "paragraph": "清人在軸，駟介陶陶。",
                    "zhushu": "軸，河上地也。陶陶，驅馳之貌。軸音逐。陶，徒報反。"
                },
                {
                    "paragraph": "左旋右抽，中軍作好。",
                    "zhushu": "左旋，講兵。右抽，抽矢以射。居軍中爲容好。箋云：左右人，謂御者。右，車右也。中軍，謂將也。髙克之爲將，乆不得歸，日使其御者習旋車，車右抽刃，自居中央，爲軍之容好而已。兵車之法，將居鼓下，故御者在左。抽，勑由反，說文作搯，他年反，云：抽刃以習擊刺也。好，呼報反，注同。将，子亮反，下同。",
                    "type": 2
                },
                {
                    "paragraph": "清人三章，章四句。",
                    "zhushu": "",
                    "type": 2
                },
                {
                    "paragraph": "羔裘刺朝也。言古之君子，以風其朝焉。",
                    "zhushu": "言猶道也。鄭自莊公而賢者陵運，朝無忠正之臣，故刺之。裘，字或作求。朝，直遥反，下及注同。風，福鳯反。"
                },
                {
                    "paragraph": "羔裘如濡，洵直且侯。",
                    "zhushu": "如濡，潤澤也。洵，均。侯，君也。箋云：緇衣、羔裘，諸侯之朝服也。言古朝廷之臣，皆忠直且君也。君者，言正其衣冠，尊其瞻視，儼然人望而畏之。濡音儒。洵，徐音荀，又音旬。侯，韓詩：美也。"
                },
                {
                    "paragraph": "彼其之子，舎命不渝。",
                    "zhushu": "渝，変也。箋云：舎猶處也。之子，是子也。是子處命不変，謂守死善道，見危授命之等。舍音赦，王云：受也，沈書者反。渝，以朱反。"
                },
                {
                    "paragraph": "羔裘豹飾，孔武有力。",
                    "zhushu": "豹飾，縁以豹皮也。孔，甚也。縁，恱絹反。"
                },
                {
                    "paragraph": "彼其之子，邦之司直。",
                    "zhushu": "司，主也。"
                },
                {
                    "paragraph": "羔裘晏𠔃，三英粲𠔃。",
                    "zhushu": "晏，鮮盛貌。三英，三德也。箋云：三德，剛克、柔克、正直也。粲，衆意。晏，於諫反。粲，采旦反。"
                },
                {
                    "paragraph": "彼其之子，邦之彦𠔃。",
                    "zhushu": "彦，十之美稱。稱，尺證反。",
                    "type": 2
                },
                {
                    "paragraph": "羔裘三章，章四句。",
                    "zhushu": "",
                    "type": 2
                },
                {
                    "paragraph": "遵大路思君子也。莊公失道，君子去之，國人思望焉。",
                    "zhushu": ""
                },
                {
                    "paragraph": "遵大路𠔃，摻執子之祛𠔃。",
                    "zhushu": "遵循路道。摻，擥。祛，袂也。箋云：思望君子，於道中見之，則欲擥持其袂而留之。摻，所覧反，徐所斬反。祛，起居反，又起據反。擥音覧。袂，靣世反。"
                },
                {
                    "paragraph": "無我惡𠔃，不寁故也。",
                    "zhushu": "寁，速也。箋云：子無惡我，𢱯持子之袂，我乃以莊公不速於先君之道使我然。惡，烏路反，注同。寁，市坎反。故也，一夲作故𠔃，後好也亦爾。"
                },
                {
                    "paragraph": "遵大路兮，摻執子之手𠔃。",
                    "zhushu": "箋云：言執手者，思望之甚。"
                },
                {
                    "paragraph": "無我魗𠔃，不寁好也。",
                    "zhushu": "魗，棄也。箋云：魗亦𢙣也。好猶善也。子無惡我，我乃以莊公不速於善道使我然。魗，夲亦作𣀘，又作𣫐，市由反，毛：棄也，鄭：惡也。或云鄭音爲醜。好如字，或呼報反。",
                    "type": 2
                },
                {
                    "paragraph": "遵大路二章，章四句。",
                    "zhushu": "",
                    "type": 2
                },
                {
                    "paragraph": "女曰鷄鳴刺不說德也。陳古義以刺今，不說德而好色也。",
                    "zhushu": "德，謂士大夫賔客有德者。說音恱。好，呼報反。"
                },
                {
                    "paragraph": "女曰鷄鳴，士曰昧旦。",
                    "zhushu": "箋云：此夫婦相警覺以夙興，言不留色也。昧音妹。警音景。"
                },
                {
                    "paragraph": "子興視夜，明星有爛。",
                    "zhushu": "言小星已不見也。箋云：明星尚爛爛然，蚤於別色時。爛，力旦反。見，賢遍反，又如字。蚤音早。别，彼列反。"
                },
                {
                    "paragraph": "將翶將翔，弋鳧與鴈。",
                    "zhushu": "間於政事，則翶翔習射。箋云：弋，繳射也。言無事則往弋射鳧鴈，以待賔客爲燕具。弋，羊職反。鳬音符。間音閑。繳音灼，亦作𦅾。"
                },
                {
                    "paragraph": "弋言加之，與子冝之。",
                    "zhushu": "冝，肴也。箋云：言，我也。子，謂賔客也。所弋之鳧鴈，我以爲加豆之實，與君子共肴也。肴音爻，夲亦作殽。"
                },
                {
                    "paragraph": "冝言飲酒，與子偕老。",
                    "zhushu": "箋云：冝乎，我燕樂賔客而飲酒，與之俱至老。親愛之言也。皆音皆。樂音洛，下同。"
                },
                {
                    "paragraph": "琴瑟在御，莫不靜好。",
                    "zhushu": "君子無故不徹琴瑟，賔主和樂，無不安好。"
                },
                {
                    "paragraph": "知子之來之，雜佩以贈之。",
                    "zhushu": "雜佩者，珩、璜、琚、瑀、衝牙之𩔖。箋云：贈，送也。我若知子之必來，我則豫儲雜佩，去則以送子也。與異國賔客燕時，雖無此物，猶言之以致其厚意。其若有之，固將行之。士大夫以君命出使，主國之臣必以燕礼樂之，助君之歡。珩音衡，佩上玉也。璜音黄，半璧曰璜。琚音居，佩玉名。瑀音禹，石次玉也。衝，昌容反，狀如牙。儲，直居反。使，所吏反。"
                },
                {
                    "paragraph": "知子之順之，雜佩以問之。",
                    "zhushu": "問，遺也。箋云：順謂與己和順。遺，尹季反。"
                },
                {
                    "paragraph": "知子之好之，雜佩以報之。",
                    "zhushu": "箋云：好謂與己同好。好，呼報反，注同。",
                    "type": 2
                },
                {
                    "paragraph": "女曰鷄鳴三章，章六句。",
                    "zhushu": "",
                    "type": 2
                },
                {
                    "paragraph": "有女同車刺忽也。鄭人刺忽之不昬于齊。大子忽甞有功于齊，齊侯請妻之，齊女賢而不取。卒以無大國之助，至於見逐。故國人刺之。",
                    "zhushu": "忽，鄭莊公丗子，祭仲逐之而立突。大音㤗。妻，七計反，以女適人曰妻。取，如字，又促句反，下注同。"
                },
                {
                    "paragraph": "有女同車，顔如舜華。",
                    "zhushu": "親迎同車也。舜，木槿也。箋云：鄭人刺忽不取齊女，親迎与之同車，故稱同車之礼、齊女之美。車讀與何彼穠矣詩同。舜，尸順反。華讀亦與召南同，下篇放此。迎，魚敬反，下同。槿音謹。"
                },
                {
                    "paragraph": "將翶將翔，佩玉瓊琚。",
                    "zhushu": "佩有琚瑀，所以納間。"
                },
                {
                    "paragraph": "彼羙孟姜，洵羙且都。",
                    "zhushu": "孟姜，齊長女。都，閑也。箋云：洵，信也。言孟姜信羙好，又閑習婦礼。洵，恤旬反。"
                },
                {
                    "paragraph": "有女同行，顔如舜英。",
                    "zhushu": "行，行道也。英，猶華也。箋云：女始乗車，壻御輪三周，御者代壻。壻音細，字書作𡎎。"
                },
                {
                    "paragraph": "將翶將翔，佩玉將將。",
                    "zhushu": "將將，鳴玉而後行。將將，七羊反，玉佩声。"
                },
                {
                    "paragraph": "彼羙孟姜，德音不忘。",
                    "zhushu": "箋云：不忘者，後丗傳道其德也。傳，直專反。",
                    "type": 2
                },
                {
                    "paragraph": "有女同車二章，章六句。",
                    "zhushu": "",
                    "type": 2
                },
                {
                    "paragraph": "山有扶蘇刺忽也。所羙非羙然。",
                    "zhushu": "言忽所羙之人，實非美人。蘇，如字，徐又音踈。"
                },
                {
                    "paragraph": "山有扶蘇，隰有荷華。",
                    "zhushu": "興也。扶蘇，扶胥，小木也。荷華，扶渠也。其華菡蓞，言髙下大小各得其冝也。箋云：興者，扶胥之木生于山，喻忽置不正之人于上位也。荷華生于隰，喻忽置有美德者于下位。此言其用臣顚倒，失其所也。胥音踈，又相如反。菡，本又作𣣖，又作莟，戸感反。蓞，夲又作欿，度感反。菡蓞，荷華也。未發曰菡蓞，已發曰芙蓉。顚，夲亦作傎，都田反。倒，都老反。"
                },
                {
                    "paragraph": "不見子都，乃見狂且。",
                    "zhushu": "子都，丗之羙好者也。狂，狂人也。且，辭也。箋云：人之好美色，不往覩子都，乃反往覩狂醜之人，以興忽好善，不任用賢者，反任用小人，其意同。狂，求匡反。且，子飯反，注同。好，呼報反，下同。覩，都杜反，本亦作睹。"
                },
                {
                    "paragraph": "山有橋松，隰有游龍。",
                    "zhushu": "松，木也。龍，紅草也。箋云：游龍猶放縱也。橋松在山上，喻忽無㤙澤於大臣也。紅草放縱友葉於隰中，喻忽聽恣小臣。此又言養臣顚倒，失其所也。○橋，本亦作喬，毛作橋，其驕反。王云：髙也。鄭作槁，苦老反，枯槁也。"
                },
                {
                    "paragraph": "不見子充，乃見狡童。",
                    "zhushu": "子充，長人也。狡童，昭公也。箋云：人之好忠良之人，不往覩子充，乃反往覩狡童。狡童有貌而無實。狡，古夘反。",
                    "type": 2
                },
                {
                    "paragraph": "山有扶蘇二章，章四句。",
                    "zhushu": "",
                    "type": 2
                },
                {
                    "paragraph": "蘀刺忽也。君弱臣強，不倡而和也。",
                    "zhushu": "不倡而和，君臣各失其礼，不相倡和。蘀，他落反。倡，昌亮反，本又作唱，注下同。和，胡卧反，注下同。"
                },
                {
                    "paragraph": "蘀𠔃蘀𠔃，風其吹女。",
                    "zhushu": "興也。蘀，槁也。人臣侍君，唱而後和。箋云：槁，謂木葉也。木葉槁，待風乃落。興者，風，喻號令也。喻君有政敎，臣乃行之。言此者，刺今不然。槁，苦老反。"
                },
                {
                    "paragraph": "叔𠔃伯𠔃，倡予和女。",
                    "zhushu": "叔、伯，言群臣長幼也。君唱臣和也。箋云：叔、伯，羣臣相謂也。群臣無其君而行，自以彊弱相服。女倡矣，我則將和之。言此者，刺其自專也。叔、伯，兄弟之稱。長，張丈反。稱，尺證反。"
                },
                {
                    "paragraph": "蘀𠔃蘀𠔃，風其漂女。",
                    "zhushu": "漂，猶吹也。漂，匹遥反，夲亦作飄。"
                },
                {
                    "paragraph": "叔𠔃伯𠔃，倡予要女。",
                    "zhushu": "要，成也。要，於遥反，注同。",
                    "type": 2
                },
                {
                    "paragraph": "蘀𠔃二章，章四句。",
                    "zhushu": "",
                    "type": 2
                },
                {
                    "paragraph": "狡童刺忽也。不能與賢人圖事，權臣擅命也。",
                    "zhushu": "權臣擅命，祭仲專也。擅，善戰反。"
                },
                {
                    "paragraph": "彼狡童𠔃，不與我言𠔃。",
                    "zhushu": "昭公有壯狡之志。箋云：不與我言者，賢者欲與忽圖國之政事，而忽不能受之，故云然。"
                },
                {
                    "paragraph": "維子之故，使我不能餐𠔃。",
                    "zhushu": "憂懼不遑餐也。䬸，七丹反。"
                },
                {
                    "paragraph": "彼狡童𠔃，不與我食𠔃。",
                    "zhushu": "下與賢人共食禄。"
                },
                {
                    "paragraph": "維子之故，使我不能息𠔃。",
                    "zhushu": "憂不能息也。",
                    "type": 2
                },
                {
                    "paragraph": "狡童二章，章四句。",
                    "zhushu": "",
                    "type": 2
                },
                {
                    "paragraph": "褰裳思見正也。狂童恣行，國人思大國之正己也。",
                    "zhushu": "狂童恣行，謂突與忽争國，更出更入，而無大國正之。褰，起連反，本或作騫，非。說文云：褰，袴也。恣，資利反。行，下孟反，注下同。更音庚。"
                },
                {
                    "paragraph": "子惠思我，褰裳渉溱。",
                    "zhushu": "惠，愛也。溱，水名也。箋云：子者，斥大國之正卿。子若愛而思我，我國有突篡國之事，而可征而正之，我則掲衣渡溱水，往告難也。秦，側巾反。篡，𥘉患反。揭，欺例反，又起列反。難，乃旦反。"
                },
                {
                    "paragraph": "子不我思，豈無他人。",
                    "zhushu": "箋云：言他人者，先郷齊、晉、宋、衛，後之荆楚。郷，香亮反，本亦作向。"
                },
                {
                    "paragraph": "狂童之狂也且。",
                    "zhushu": "狂行，童昬所化也。箋云：狂童之人日爲狂行，故使我言此也。且，子餘反。下同。"
                },
                {
                    "paragraph": "子惠思我，褰裳渉洧。",
                    "zhushu": "洧，水名也。洧，于軌反。"
                },
                {
                    "paragraph": "子不我思，豈無他士。",
                    "zhushu": "士，事也。箋云：他士，猶他人也。大國之卿，當天子之上士。"
                },
                {
                    "paragraph": "狂童之狂也且。",
                    "zhushu": "",
                    "type": 2
                },
                {
                    "paragraph": "褰裳二章，章五句。",
                    "zhushu": "",
                    "type": 2
                },
                {
                    "paragraph": "丰刺亂也。昬姻之道缺。陽倡而隂不和，男行而女不隨。",
                    "zhushu": "昬姻之道，謂嫁取之禮。丰，芳凶反，靣貌豊滿也，方言作妦。缺，丘恱反。倡，昌亮反。和，胡卧反。"
                },
                {
                    "paragraph": "子之丰𠔃，俟我乎巷𠔃，",
                    "zhushu": "丰，豐滿也。巷，門外也。箋云：子謂親迎者。我，我將嫁者。有親迎我者，靣貌丰丰然豐滿，善人也，出門而待我於巷中。迎，魚敬反，下親迎同。"
                },
                {
                    "paragraph": "悔予不送𠔃。",
                    "zhushu": "時有違而不至者。箋云：悔乎！我不送是子而去也。時不送則爲異人之色，後不得耦而思之。爲，于僞反。"
                },
                {
                    "paragraph": "子之昌𠔃，俟我乎堂𠔃，",
                    "zhushu": "昌，盛壯貌。箋云：堂當爲棖。棖，門梱上木近邊者。○堂，毛如字，鄭改作棖，直庚反。梱，夲亦作閫，若本反。近，附近之近。"
                },
                {
                    "paragraph": "悔予不將𠔃。",
                    "zhushu": "將，行也。箋云：將亦送也。"
                },
                {
                    "paragraph": "衣錦褧衣，裳錦褧裳。",
                    "zhushu": "衣錦褧裳，嫁者之服。箋云：褧，禪也。盖以禪縠爲之。中衣，裳用錦，而上加禪縠焉，爲其文之大著也。庶人之妻嫁服也。士妻紂衣纁袡。○衣，如字，或一音於旣反，下章放此。褧，苦逈反，下如字。襌音丹。縠，戸木反。爲其，于僞反。大音㤗，舊勑賀反。紂，側基反，本或作純，又作緇，並同。纁，許云反。袡，如塩反。"
                },
                {
                    "paragraph": "叔𠔃伯𠔃，駕予與行。",
                    "zhushu": "叔、伯，迎已者。箋云：言此者，以前之悔，今則叔也、伯也來迎已者，從之，志又易也。易，以䜴反。"
                },
                {
                    "paragraph": "裳錦褧裳，衣錦褧衣。叔𠔃伯𠔃，駕予與歸。",
                    "zhushu": "",
                    "type": 2
                },
                {
                    "paragraph": "丰四章，二章章三句，二章章四句。",
                    "zhushu": "",
                    "type": 2
                },
                {
                    "paragraph": "東門之墠刺亂也。男女有不待禮而相奔者也。",
                    "zhushu": "墠音善，字亦作壇。此序舊無注，而崔集注本有。鄭注云：時亂，故不得待礼而行。"
                },
                {
                    "paragraph": "東門之墠，茹藘在阪，",
                    "zhushu": "東門，城東門也。墠，除地町町者，茹藘，茅蒐也。男女之際，近而易，則如東門之墠；逺而難，則如茹藘在阪。箋云：城東門之外有墠，墠邊有阪，茅蒐生焉。茅蒐之爲難淺矣，易越而出。此女欲奔男之辭。茹音如。藘，力於反。茹藘、茅蒐，蒨草也，後篇同。阪音反，又符板反。町，吐鼎反，又徒冷反。茅，皃交反，又音妹。蒐，所留反。難，乃旦反。易，以䜴反，下同。"
                },
                {
                    "paragraph": "其室則邇，其人甚逺。",
                    "zhushu": "迹，近也。得礼則近，不得礼則逺。箋云：其室則近，謂所欲奔男之家，望其來迎已而不來，則爲逺。"
                },
                {
                    "paragraph": "東門之栗，有踐家室。",
                    "zhushu": "栗，行上栗也。踐，淺也。箋云：栗而在淺家室之内，言易切取。栗，人所㗖食而甘嗜，故女以自喻也。○行上，並如字。行，道也。左傳云：斬行栗。㗖，徒覧反，夲又作啖，亦作噉，並同。嗜，常志反。"
                },
                {
                    "paragraph": "豈不爾思？子不我即。",
                    "zhushu": "即，就也。箋云：我豈不思望女乎？女不就迎我而俱去耳。",
                    "type": 2
                },
                {
                    "paragraph": "東門之墠二章，章四句。",
                    "zhushu": "",
                    "type": 2
                },
                {
                    "paragraph": "風雨思君子也。亂丗則思君子不改其度焉。",
                    "zhushu": ""
                },
                {
                    "paragraph": "風雨淒淒，雞鳴喈喈。",
                    "zhushu": "興也。風且雨，淒淒然。雞猶守時而鳴，喈喈然。箋云：興者，喻君子雖居乱丗，不変改其節度。妻，七西反。喈音皆。"
                },
                {
                    "paragraph": "旣見君子，云胡不夷？",
                    "zhushu": "胡，何。夷，說也。箋云：思而見之，云何而心不說。說音恱，下同。"
                },
                {
                    "paragraph": "風雨瀟瀟，雞鳴膠膠。",
                    "zhushu": "瀟瀟，暴疾也。膠膠，猶喈喈也。瀟音蕭。膠音交。"
                },
                {
                    "paragraph": "旣見君子，云胡不瘳？",
                    "zhushu": "瘳，愈也。瘳，勑留反。"
                },
                {
                    "paragraph": "風雨如晦，雞鳴不已。",
                    "zhushu": "晦，昬也。箋云：已，止也。雞不爲如晦而止不鳴。爲，于僞反。"
                },
                {
                    "paragraph": "旣見君子，云胡不喜？",
                    "zhushu": "",
                    "type": 2
                },
                {
                    "paragraph": "風雨三章，章四句。",
                    "zhushu": "",
                    "type": 2
                },
                {
                    "paragraph": "子衿刺學校廢也。亂丗則學校不脩焉。",
                    "zhushu": "鄭國謂學爲校，言可以校正道藝。衿音今，領也，亦作襟，徐音琴。丗乱，夲或以丗字在下者，誤。校，胡孝反，注及下同。鄭國謂學爲校，左傳云：鄭人遊於郷校是也。公孫弘云：夏曰校。沈音敎。校音敎。"
                },
                {
                    "paragraph": "青青子衿，悠悠我心。",
                    "zhushu": "青衿，青領也，學子之所服。箋云：學子而俱在學校之中，已留彼去，故隨而思之耳。礼，父母在，衣純以青。青如字。學子以青爲衣領縁衿也。或作菁，音，非。純，章允反，又之閏反。"
                },
                {
                    "paragraph": "縱我不往，子寧不嗣音？",
                    "zhushu": "嗣，習也。古者敎以詩樂，誦之歌之，弦之舞之。箋云：嗣，續也。女曽不傳聲問我以恩，責其忘己。嗣如字，韓詩作詒。詒，寄也。曽不寄問也。傳，直專反。"
                },
                {
                    "paragraph": "青青子佩，悠悠我思。",
                    "zhushu": "佩，佩玉也。士佩瓀珉而青組綬。瓀，夲又作碝，如兖反。珉，亡巾反。組音祖。綬音受。"
                },
                {
                    "paragraph": "縱我不往，子寧不來？",
                    "zhushu": "不來者，言不一來也。"
                },
                {
                    "paragraph": "挑𠔃達𠔃，在城闕𠔃。",
                    "zhushu": "挑達，往來相見貌。乗城而見闕。箋云：國乱，人廢學業，但好登髙見於城闕，以候望爲樂。挑，他羔反，又勑彫反，說文作𠬢。達，他末反，說文云：達，不相遇也。好，呼報反。樂音洛。"
                },
                {
                    "paragraph": "一日不見，如三月𠔃。",
                    "zhushu": "言礼樂不可一日而廢。箋云：君子之學，以文㑹友，以友輔仁。獨學而無友，則孤陋而寡聞，故思之甚。",
                    "type": 2
                },
                {
                    "paragraph": "子衿三章，章四句。",
                    "zhushu": "",
                    "type": 2
                },
                {
                    "paragraph": "揚之水閔無臣也。君子閔忽之無忠臣良士，終以死亡，而作是詩也。",
                    "zhushu": ""
                },
                {
                    "paragraph": "揚之水，不流束楚。",
                    "zhushu": "揚，激揚也。激揚之水，可謂不能流漂束楚乎？箋云：激揚之水，喻忽政敎乱促，不流束楚，言其政不行於臣下。漂，四妙反。"
                },
                {
                    "paragraph": "終鮮兄弟，維予與女。",
                    "zhushu": "箋云：鮮，寡也。忽兄弟爭國，親戚相疑，後竟寡於兄弟之恩，獨我与女有耳。作此詩者，同姓臣也。鮮，息淺反，注下同。"
                },
                {
                    "paragraph": "無信人之言，人實廷女。",
                    "zhushu": "廷，誑也。廷，求往反，徐又居望反。誑，九况反。"
                },
                {
                    "paragraph": "揚之水，不流束薪，終鮮兄弟，維予二人。",
                    "zhushu": "二人同心也。箋云：二人者，我身與女忽。"
                },
                {
                    "paragraph": "無信人之言，人實不信。",
                    "zhushu": "",
                    "type": 2
                },
                {
                    "paragraph": "楊之水二章，章六句。",
                    "zhushu": "",
                    "type": 2
                },
                {
                    "paragraph": "出其東門閔亂也。公子五爭，兵革不息，男女相棄，民人思保其室家焉。",
                    "zhushu": "公子五爭者，突再也，忽、子亹、子儀各一也。○争，争闘之爭。亹，亡匪反，又音尾，莊公子。"
                },
                {
                    "paragraph": "出其東門，有女如雲。",
                    "zhushu": "如雲，衆多也。箋云：有女，謂諸見棄者也。如雲者，如雲從風，東西南北，心無有定。"
                },
                {
                    "paragraph": "雖則如雲，匪我思存。",
                    "zhushu": "思不存乎相救急。箋云：匪，非也。此如雲者，皆非我思所存也。思如字，注及下皆同。毛如字，鄭息嗣反。"
                },
                {
                    "paragraph": "縞衣綦巾，聊樂我貟。",
                    "zhushu": "縞衣，白色，男服也。綦巾，蒼艾色，女服也。願室家得相樂。箋云：縞衣綦巾，所爲作者之妻服也。時亦棄之，迫兵革之難，不能相畜，心不忍絶，故言且留樂我貟。此思保其室家，窮困不得有其妻，而以衣巾言之，恩不忍斥之。綦，綦文也。縞，古老反，又古報反。綦，巨基反。樂音洛，注並同，一音岳，或云：箋留樂又音岳。貟音云，夲亦作云，韓詩作塊。塊，神也。爲，于僞反。難，乃旦反。"
                },
                {
                    "paragraph": "出其闉闍，有女如荼。",
                    "zhushu": "闉，曲城也。闍，城臺也。荼，英荼也。言皆䘮服也。箋云：闍讀當如彼都人士之都，謂國外曲城之中市里也。荼，茅秀，物之輕者，飛行無常。闉音因。闍，鄭音都，城臺也。孫炎云：積土如水渚，所以望氣祥也。徐止奢反，又音蛇。荼音徒。秀，本或作莠，音同。劉昌宗周礼作莠，音酉。"
                },
                {
                    "paragraph": "雖則如荼，匪我思且。",
                    "zhushu": "箋云：匪我思且，猶非我思存也。且音徂，舊子徐反。"
                },
                {
                    "paragraph": "縞衣茹藘，聊可與娛。",
                    "zhushu": "茹藘，茅蒐之染女服也。娱，樂也。箋云：茅蒐，染巾也。聊可與娛，且可留與我爲樂。心欲留之言也。娱，夲亦作虞。",
                    "type": 2
                },
                {
                    "paragraph": "出其東門二章，章六句。",
                    "zhushu": "",
                    "type": 2
                },
                {
                    "paragraph": "野有蔓草思遇時也。君之澤不下流，民窮於蔓草。男女失時，思不期而㑹焉。",
                    "zhushu": "不期而㑹，謂不相與期而自俱㑹。蔓音万。"
                },
                {
                    "paragraph": "野有蔓草，零露漙𠔃。",
                    "zhushu": "興也。野，四郊之外。蔓，延也。漙漙然，盛多也。箋云：零，落也。蔓草而有露，謂仲春之時，草始生，霜爲露也。周礼：仲春之月，令㑹男女之無夫家者。漙，夲亦作團，徒端反。"
                },
                {
                    "paragraph": "有羙一人，清揚婉𠔃。邂逅相遇，適我願𠔃。",
                    "zhushu": "清揚，眉目之間婉然美也。邂逅，不期而㑹，適其時願。婉，於阮反。邂，户懈反。逅，胡豆反。"
                },
                {
                    "paragraph": "野有蔓草，零露瀼瀼。",
                    "zhushu": "瀼瀼，盛皃。瀼，如羊反，徐又乃剛反。"
                },
                {
                    "paragraph": "有羙一人，婉如清揚。邂逅相遇，與子皆臧。",
                    "zhushu": "臧，善也。",
                    "type": 2
                },
                {
                    "paragraph": "野有蔓草二章，章六句。",
                    "zhushu": "",
                    "type": 2
                },
                {
                    "paragraph": "溱洧刺亂也。兵革不息，男女相棄。淫風大行，莫之能救焉。",
                    "zhushu": "救猶止也。乱者，士與女合㑹溱、洧之上。溱，側巾反。洧，于軌反。鄭國之二水名。說文溱作潧，云：潧水出鄭，溱水出桂陽也。"
                },
                {
                    "paragraph": "溱與洧，方渙渙𠔃。",
                    "zhushu": "溱洧，鄭两水名。渙渙，春水盛也。箋云：仲春之時，水以釋，水則渙渙然。渙，呼乱反，韓詩作洹，洹音丸，說文作汎。汎音父弓反。"
                },
                {
                    "paragraph": "士與女，方秉蕳𠔃。",
                    "zhushu": "蕳，蘭也。男女相棄，各無匹耦，感春氣並出，託來芬香之草，而爲淫泆之行。蕳，古顔反。蘭，香也，字從艸。韓詩云：蓮也。若作竹下，是簡䇿之字耳。泆音逸。行，下孟反。"
                },
                {
                    "paragraph": "女曰觀乎，士曰旣且。",
                    "zhushu": "箋云：女曰觀乎！欲與士觀於寛間之處。旣，已也。士曰：已觀矣，來從之也。且音徂，往也，徐子餘反，下章放此。間音閑。処，昌慮反。"
                },
                {
                    "paragraph": "且往觀乎，洧之外，洵訏且樂。",
                    "zhushu": "訏，大也。箋云：洵，信也。女情急，故勸男，使往觀於洧之外。言其土地信寛大又樂也，於是男則往也。洵，息旬反，韓詩作侚。訏，况于反，韓詩作旴。樂音洛，注下同。"
                },
                {
                    "paragraph": "維士與女，伊其相謔，贈之以勺藥。",
                    "zhushu": "勺藥，香草。箋云：伊，因也。士与女往觀，因相與戯謔，行夫婦之事。其别則送女以勺藥，結恩情也。勺，時灼反。勺藥，韓詩云：離草也。言將離别，贈此草也。"
                },
                {
                    "paragraph": "溱與洧，瀏其清矣。",
                    "zhushu": "瀏，深貌。瀏音留。說文：流清也，力九反。"
                },
                {
                    "paragraph": "士與女，殷其盈矣。",
                    "zhushu": "殷，衆也。"
                },
                {
                    "paragraph": "女曰觀乎，士曰旣且。且往觀乎，洧之外，洵訏且樂。維士與女，伊其相謔，贈之以勺藥。",
                    "zhushu": "箋云：將，大也。",
                    "type": 2
                },
                {
                    "paragraph": "溱洧二章，章十二句。",
                    "zhushu": "",
                    "type": 2
                },
                {
                    "paragraph": "鄭國二十一篇，五十三章，二百八十三句。",
                    "zhushu": ""
                }
            ]
        },
        {
            "name": "國風齊雞鳴詁訓傳第八",
            "paragraphs": [
                {
                    "paragraph": "齊雞鳴詁訓傳第八",
                    "zhushu": "齊者，太師吕望所封之國也。其地少昊爽鳩氏之墟，在禹貢青州岱嶺之隂，濰、淄之野，都營丘之側。禮記云太公封於營丘是也。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "雞鳴思賢妃也。哀公荒淫怠慢，故陳賢妃貞女夙夜警戒相成之道焉。",
                    "zhushu": "妃，芳菲反。慢，武諫反。警，居領反，本又作敬，音同。"
                },
                {
                    "paragraph": "雞旣鳴矣，朝旣盈矣，",
                    "zhushu": "雞鳴而夫人作，朝盈而君作。箋云：雞鳴、朝盈，夫人也，君也可以起之常禮。朝，直遥反，注下皆同。"
                },
                {
                    "paragraph": "匪雞則鳴，蒼蠅之聲。",
                    "zhushu": "蒼蠅之声，有似逺雞之鳴。箋云：夫人以蠅声爲雞鳴，則起早於常禮。敬也。蠅，餘仍反。"
                },
                {
                    "paragraph": "東方明矣，朝旣昌矣，",
                    "zhushu": "東方明，則夫人纚笄而朝。朝已昌盛，則君聽朝。箋云：東方明，朝旣昌，亦夫人也，君也可以朝之常禮，君日出而視明。纚，色蟹反，何霜綺反。"
                },
                {
                    "paragraph": "匪東方則明，月岀之光。",
                    "zhushu": "見月出之光，以爲東方明。箋云：夫人以月光爲東方明，則朝亦敬也。"
                },
                {
                    "paragraph": "蟲飛薨薨，甘與子同夢。",
                    "zhushu": "古之夫人配其君子，亦不忘其敬。箋云：蟲飛薨薨，東方且明之時，我猶樂與子卧而同夢。言親愛之無已。薨，呼弘反。配，本亦作妃，音配。樂音岳，又五敎反。"
                },
                {
                    "paragraph": "㑹且歸矣，無庻予子憎。",
                    "zhushu": "㑹，㑹於朝。卿大夫朝㑹於君朝聽政，夕歸治其家事。無庻予子憎，無見惡於夫人。箋云：庻，衆也。蟲飛薨薨，所以當起者，卿大夫朝者且罷歸故也。無使衆臣以我故憎惡於子，戒之也。且，七野反，沈子餘反。卿大夫朝㑹，此朝如字，音張遥反。惡，烏路反，下同。夫人，夫音符，或依字讀者，非。",
                    "type": 2
                },
                {
                    "paragraph": "雞鳴三章，章四句。",
                    "zhushu": "",
                    "type": 2
                },
                {
                    "paragraph": "還刺荒也。哀公好田獵，從禽獸而無厭。國人化之，遂成風俗，習於田獵謂之賢，閑於馳逐謂之好焉。",
                    "zhushu": "荒，謂政事廢乱。還音旋，便捷貌，韓詩作嫙。嫙，好貌。好，呼報反。厭，於𧰟反，又於占反，夲或作饜，音同，止也。好焉，好，蒿縞反。"
                },
                {
                    "paragraph": "子之還𠔃，遭我乎峱之間𠔃。",
                    "zhushu": "還，便捷之貌。峱，山名。箋云：子也，我也，皆士大夫也，俱出田獵而相遭也。峱，乃刀反。說文云：峱山在齊。崔集注本作嶩。便捷，夲亦作便旋。"
                },
                {
                    "paragraph": "並驅從兩肩𠔃，揖我謂我儇𠔃。",
                    "zhushu": "從，逐也。獸三歳曰肩。儇，利也。箋云：並，併也。子也，我也，併驅而逐二獸，子則揖耦我，謂我儇。譽之也。譽之者，以報前言還也。驅，夲亦作駈，曲具反，注下同。肩如字，說文云：三歳豕，肩相及者。夲亦作豜，又音牽。揖，一入反。儇，許全反，韓詩作婘。婘音權，好貌。併，歩頂反，下文同。譽音餘，下同。"
                },
                {
                    "paragraph": "子之茂𠔃，遭我乎峱之道𠔃。",
                    "zhushu": "茂，美也。"
                },
                {
                    "paragraph": "並驅從兩牡𠔃，揖我謂我好𠔃。",
                    "zhushu": "箋云：譽之言好者，以報前言茂也。牡，茂后反。"
                },
                {
                    "paragraph": "子之昌𠔃，遭我乎峱之陽𠔃。",
                    "zhushu": "昌，盛也。箋云：昌，佼反貌。佼，古卯反，夲又作姣。"
                },
                {
                    "paragraph": "並驅從兩狼𠔃，揖我謂我臧𠔃。",
                    "zhushu": "狼，獸名。臧，善也。",
                    "type": 2
                },
                {
                    "paragraph": "還三章，章四句。",
                    "zhushu": "",
                    "type": 2
                },
                {
                    "paragraph": "著刺時也。時不親迎也。",
                    "zhushu": "時不親迎，故陳親迎之礼以刺之。著，直居反，又直據反，又音佇，詩内協句冝音直據反。迎，魚敬反，注同。"
                },
                {
                    "paragraph": "俟我於著乎而，充耳以素乎而，",
                    "zhushu": "俟，待也。門屏之間曰著。素，𧰼瑱。箋云：我，嫁者自謂也。待我於著，謂從君子而出，至於著，君子揖之時也。我視君子則以素爲充耳。謂所以縣瑱者，或名爲紞，織之，人君五色，臣則三色而已。此言素者，目所先見而云。瑱，吐遍反。縣音玄，下同。紞，都覧反。"
                },
                {
                    "paragraph": "尚之以瓊華乎而。",
                    "zhushu": "瓊華，美石，士之服也。箋云：尚猶飾也。飾之以瓊華者，謂縣紞之未，所謂瑱也。人君以玉爲之。瓊華，石色似瓊也。"
                },
                {
                    "paragraph": "俟我於庭乎而，充耳以青乎而，",
                    "zhushu": "青，青王。箋云：待我於庭，謂揖我於庭時。青，紞之青。"
                },
                {
                    "paragraph": "尚之以瓊瑩乎而。",
                    "zhushu": "瓊瑩，石似玉，卿大夫之服也。箋云：石色似瓊似瑩也。瑩音榮，又音營。"
                },
                {
                    "paragraph": "俟我於堂乎而，充耳以黃乎而，",
                    "zhushu": "黄，黃玉。箋云：黃，紞之黃。"
                },
                {
                    "paragraph": "尚之以瓊英乎而。",
                    "zhushu": "瓊英，美石以玉者，人君之服也。箋云：瓊英猶瓊華也。",
                    "type": 2
                },
                {
                    "paragraph": "著三章，章三句。",
                    "zhushu": "",
                    "type": 2
                },
                {
                    "paragraph": "東方之日刺衰也。君臣失道，男女淫奔，不能以禮化也。",
                    "zhushu": "衰，色追反。夲或作刺㐮公，非也。南山已下，始是㐮公之詩。"
                },
                {
                    "paragraph": "東方之日𠔃，彼姝者子，在我室𠔃。",
                    "zhushu": "與也。日出東方，人君明盛，無不照察也。姝者，𥘉昬之貌。箋云：言東方之日者，愬之乎耳。有姝姝美好之子，來在我室，欲與我爲室家，我無如之何也。日在東方，其明未融。興者，喻君不明。妹，赤朱反。"
                },
                {
                    "paragraph": "在我室𠔃，履我即𠔃。",
                    "zhushu": "履，禮也。箋云：即，就也。在我室者，以禮來，我則就之，與之去也。言今者之子不以禮來也。"
                },
                {
                    "paragraph": "東方之月𠔃，彼姝者子，在我闥𠔃。",
                    "zhushu": "月盛於東方，君明於上，若日也。臣察於下，若月也。闥，門内也。箋云：月以興臣，月在東方，亦言不明。闥，他達反，韓詩云：門屏之間曰闥。"
                },
                {
                    "paragraph": "在我闥𠔃，履我發𠔃。",
                    "zhushu": "發，行也。箋云：以禮來，則我行而與之去。",
                    "type": 2
                },
                {
                    "paragraph": "東方之日二章，章五句。",
                    "zhushu": "",
                    "type": 2
                },
                {
                    "paragraph": "東方未明刺無節也。朝廷興居無節，號令不時，挈壷氏不能掌其職焉。",
                    "zhushu": "號令，猶召呼也。挈壷氏，掌漏刻者。朝，直遥反，注皆同。挈，苦結反，又音結。壷，音胡。"
                },
                {
                    "paragraph": "東方未明，顚倒衣裳。",
                    "zhushu": "上曰衣，下曰裳。箋云：挈壷氏失漏刻之節，東方未明而以爲明，故群臣促遽，顚倒衣裳。群臣之朝，别色始入。倒，都老反。遽，其慮反。别，彼列反。"
                },
                {
                    "paragraph": "顚之倒之，自公召之。",
                    "zhushu": "箋云：自，從也。羣臣顚倒衣裳而朝，人又從君所來而召之。漏刻失節，君又早興。"
                },
                {
                    "paragraph": "東𠔃未晞，顚倒裳衣。",
                    "zhushu": "晞，明之始升。脪音希。"
                },
                {
                    "paragraph": "倒之顚之，自公令之。",
                    "zhushu": "令，告也。令，力證反。"
                },
                {
                    "paragraph": "折柳樊圃，狂夫瞿瞿。",
                    "zhushu": "栁，柔脆之木。樊，藩也。圃，菜園也。折栁以爲藩園，無益於禁矣。瞿瞿，無守之貌。古者有挈壷氏，以水火分日夜，以告時於朝。箋云：栁木之不可以爲藩，猶是狂夫不任挈壷氏之事。折，之舌反，注同。圃音布，又音𥙷。瞿，俱具反。脆，七歳反。藩，方元反，夲又作蕃。"
                },
                {
                    "paragraph": "不能辰夜，不夙别莫。",
                    "zhushu": "辰，時。夙，早。莫，晚也。箋云：此言不任其事者，𢘆失節數也。任音壬，下同。莫音暮。",
                    "type": 2
                },
                {
                    "paragraph": "東方未明三章，章四句。",
                    "zhushu": "",
                    "type": 2
                },
                {
                    "paragraph": "南山刺襄公也。鳥獸之行，淫乎其妹，大夫遇是惡，作詩而去之。",
                    "zhushu": "襄公之妹，魯桓公夫人文姜也。襄公素與淫通，及嫁，公讁之。公與夫人如齊，夫人愬之襄公，襄公使公子彭生乗公而搤殺之。夫人乆留於齊，莊公即位後乃來，猶復㑹齊侯于禚，于祝丘，又如齊師。齊大夫見襄公行惡如是，作詩以刺之。又非魯桓公不能禁制夫人而去之。讁，直革反，責也，又張革反。彭生乗，繩證反，一夲作彭生乗公，乗則依字讀。搤，於革反，說文云：捉也。公羊傳云：拉公幹而殺之，沈又烏詣反。拉，郎荅反。復，扶又反，下皆同。禚音灼，地名。行，下孟反，下之行皆同。"
                },
                {
                    "paragraph": "南山崔崔，雄狐綏綏。",
                    "zhushu": "興也。南山，齊南山也。崔崔，髙大也。國君尊嚴，如南山崔崔然。雄狐相隨，綏綏然無别，失隂陽之匹。箋云：雄狐行求匹耦於南山之上，形貌綏綏然。興者，喻襄公居人君之尊，而爲淫泆之行，其威儀可耻惡如狐。崔，子雖反，又音佳，别彼反。泆音逸，下同。惡，烏路反，又如字。"
                },
                {
                    "paragraph": "魯道有蕩，齊子由歸。",
                    "zhushu": "蕩，平易也。齊子，文姜也。箋云：婦人謂嫁曰歸。言文姜旣以禮從此道嫁于魯侯也。蕩，徒黨反，徐勑黨反。易，以䜴反。"
                },
                {
                    "paragraph": "旣曰歸止，曷又懷止？",
                    "zhushu": "懷，思也。箋云：懷，來也。言文姜旣曰嫁于魯侯矣，何復來爲乎？非其來也。"
                },
                {
                    "paragraph": "葛屨五兩，冠緌𩀱止。",
                    "zhushu": "葛屨，服之賤者。冠緌，服之尊者。箋云：葛屨五兩，喻文姜与姪娣及傳姆同處。冠緌，喻襄公也。五人爲竒，而襄公往從而𩀱之。冠屨不宜同處，猶襄公、文姜不冝爲夫婦之道。屨，九具反。兩，王肅如字，沈音亮。緌，如誰反。傅音付。姆音茂。処，昌慮反，下同。竒，居冝反。"
                },
                {
                    "paragraph": "魯道有蕩，齊子庸止。",
                    "zhushu": "庸，用也。"
                },
                {
                    "paragraph": "旣曰庸止，曷又從止？",
                    "zhushu": "箋云：此言文姜旣用此道嫁於魯侯，襄公何復送而從之，爲淫泆之行。"
                },
                {
                    "paragraph": "蓺麻如之何？衡從其𠭇。",
                    "zhushu": "蓺，樹也。衡獵之，從獵之，種之，然後得麻。箋云：樹麻者，必先耕治其田，然後樹之。以言人君取妻，必先議於父母。蓺，魚丗反，夲或作藝，技藝字耳。衡音横，注同，亦作横字，又一音如字。衡即訓爲横。韓詩云：東西耕曰横。從，足容反，注同。韓詩作由，云：南北耕曰由。"
                },
                {
                    "paragraph": "取妻如之何？必告父母。",
                    "zhushu": "必告父母廟。箋云：取妻之禮，議於生者，上於死者，此之謂告。取，七喻反，注下皆同。"
                },
                {
                    "paragraph": "旣曰告止，曷又鞠止？",
                    "zhushu": "鞠，窮也。箋云：鞠，盈也。魯侯女旣告父母而取，何復盈從令至于齊乎？又非魯桓。鞠，居六反。令，力呈反，下同。"
                },
                {
                    "paragraph": "析薪如之何？匪斧不克。",
                    "zhushu": "克，能也。箋云：此言析薪必待斧乃能也。析，星歴反。"
                },
                {
                    "paragraph": "取妻如之何？匪媒不得。",
                    "zhushu": "箋云：此言取妻必待媒乃得也。"
                },
                {
                    "paragraph": "旣曰得止，曷又極止？",
                    "zhushu": "極，至也。箋云：女旣以媒得之矣，何不禁制，而恣極其邪意，令至齊乎？又非魯桓。邪，似嗟反。",
                    "type": 2
                },
                {
                    "paragraph": "南山四章，章六句。",
                    "zhushu": "",
                    "type": 2
                },
                {
                    "paragraph": "甫田大夫刺襄公也。無禮義而求大功，不脩德而求諸侯，志大心勞，所以求者非其道也。",
                    "zhushu": ""
                },
                {
                    "paragraph": "無田甫田，維莠驕驕。",
                    "zhushu": "興也。甫，大也。大田過度，而無人功，終不能獲。箋云：興者，喻人君欲立功致治，必勤身脩德，積小以成髙大。無田音佃，下同。莠，羊九反。治，直吏反。"
                },
                {
                    "paragraph": "無思逺人，勞心忉忉。",
                    "zhushu": "忉忉，憂勞也。箋云：言無德而求諸侯，徒勞其心忉忉耳。忉音刀。"
                },
                {
                    "paragraph": "無田甫田，維莠桀桀。",
                    "zhushu": "桀桀猶驕驕也。桀，居竭反，徐又居謁反。"
                },
                {
                    "paragraph": "無思逺人，勞心怛怛。",
                    "zhushu": "怛怛猶忉忉也。怛，且未反。"
                },
                {
                    "paragraph": "婉𠔃孌𠔃，緫角丱𠔃。未幾見𠔃，突而弁𠔃。",
                    "zhushu": "婉孌，少好貌。緫角，聚兩髦也。丱，㓜稚也。弁，冠也。箋云：人君内善其身，外脩其德，居無幾何，可以立功。猶是婉孌之童子，少自脩飾，丱然而稚，見之無幾何，突耳如冠，爲成人也。婉，於阮反。孌，力轉反。緫，夲又作揔，子孔反。丱，古患反。幾，居豈反，注同。見𠔃，一夲作見之。突，吐活反，注同。方言云：凡卒相見謂之突，吐訥反。弁，皮眷反。髦音毛。少，詩照反。",
                    "type": 2
                },
                {
                    "paragraph": "甫田三章，章四句。",
                    "zhushu": "",
                    "type": 2
                },
                {
                    "paragraph": "盧令刺荒也。襄公好田獵畢弋，而不脩民事，百姓苦之，故陳古以風焉。",
                    "zhushu": "畢，噣也。弋，繳射也。令音零，下同。好，呼報反。風，福鳯反。噣，直角反，夲亦作濁。畢，星名。何音犢。繳音灼。"
                },
                {
                    "paragraph": "盧令令，其人美且仁。",
                    "zhushu": "盧，田大。令令，纓環聲。言人君能有美德，盡其仁愛，百姓欣而奉之，愛而樂之，順時遊田，與百姓共其樂，同其獲，故百姓聞而說之，其聲令令然。纓，於盈反，又於政反。樂音洛，下同。說音恱。"
                },
                {
                    "paragraph": "盧重環，",
                    "zhushu": "重環，子母環也。重，直龍反，下同。"
                },
                {
                    "paragraph": "其人羙且鬈。",
                    "zhushu": "鬈，好貌。箋云：鬈讀當爲權。權，勇壯也。鬈音權。說文云：髮好皃。"
                },
                {
                    "paragraph": "盧重鋂，",
                    "zhushu": "鋂，一環貫二也。鋂音梅。"
                },
                {
                    "paragraph": "其人美且偲。",
                    "zhushu": "偲，才也。箋云：才，多才也。偲，七才反，說文云：強也。",
                    "type": 2
                },
                {
                    "paragraph": "盧令三章，章二句。",
                    "zhushu": "",
                    "type": 2
                },
                {
                    "paragraph": "敝笱刺文姜也。齊人惡魯桓公微弱，不能防閑文姜，使至淫亂，爲二國患焉。",
                    "zhushu": "敝，婢丗反，徐扶㓕反，夲又作弊，敗也。笱，古口反，取魚器也。惡，烏路反。"
                },
                {
                    "paragraph": "敝笱在梁，其魚魴鰥。",
                    "zhushu": "興也。鰥，大魚。箋云：鰥，魚子也。魴也，鰥也，魚之易制者，然而敝敗之笱不能制。興者，喻魯栢微弱，不能防閑文姜，終其𥘉時之婉順。紡音房。鰥，毛古頑反，鄭古魂反。易，以䜴反。"
                },
                {
                    "paragraph": "齊子歸止，其從如雲。",
                    "zhushu": "如雲，言盛也。箋云：其從，姪娣之屬。言文姜𥘉嫁于魯桓之時，其從者之心意如雲然。雲之行，順風耳。後知魯桓微弱，文姜遂淫恣，從者亦隨之爲惡。從，才用反，注下皆同。"
                },
                {
                    "paragraph": "敝笱在梁，其魚魴鱮。",
                    "zhushu": "魴鱮，大魚。箋云：鱮似魴而弱鱗。鱮，才呂反，廣雅云：鰱也，音連。"
                },
                {
                    "paragraph": "齊子歸止，其從如雨。",
                    "zhushu": "如雨，言多也。箋云：如雨，言無常。天下之則下，天不下則止。以言姪娣之善惡，亦文妻所使止。"
                },
                {
                    "paragraph": "敝笱在梁，其魚唯唯。",
                    "zhushu": "唯唯，出入不制。箋云：唯唯，行相隨順之貌。唯，維癸反，沈養水反，韓詩作遺遺，言不能制也。"
                },
                {
                    "paragraph": "齊子歸止，其從如水。",
                    "zhushu": "水喻衆也。箋云：水之性可停可行，亦言姪娣之善惡在文姜也。",
                    "type": 2
                },
                {
                    "paragraph": "敝笱三章，章四句。",
                    "zhushu": "",
                    "type": 2
                },
                {
                    "paragraph": "載驅齊人刺襄公也。無禮義故，盛其車服，疾驅於通道大都，與文姜淫，播其惡於萬民焉。",
                    "zhushu": "故猶端也。驅，欺具反，又如字，下皆同，夲亦作駈。播，波佐反。"
                },
                {
                    "paragraph": "載驅薄薄，簟茀朱鞹。",
                    "zhushu": "薄薄，疾驅聲也。簟，方文蓆也。車之敝曰茀。諸侯之路車，有朱革之質而羽飾。箋云：此車，襄公乃乗焉而來與文姜㑹也。薄，普各反，徐扶各反。茀音弗。鞹，苦郭反。"
                },
                {
                    "paragraph": "魯道有蕩，齊子發夕。",
                    "zhushu": "發夕，自夕發至且。箋云：襄公旣無禮義，乃疾驅其乗車以入魯竟。魯之道路平易，文姜發夕由之往㑹焉。曽無慙耻之色。○發夕，韓詩云：發，旦也。乗，繩證反，或音䋲。竟音境，夲亦作境。易，夷䜴反，下樂易同。"
                },
                {
                    "paragraph": "四驪濟濟，垂轡濔濔。",
                    "zhushu": "四驪，言物色盛也。濟濟，美貌。垂轡，轡之垂者。濔濔，衆也。箋云：此又刺襄公乗是四驪而來，徒爲淫亂之行。驪，力馳反。濟，子禮反，注同。濔，夲亦作爾，同，乃禮反，注同。徒爲，一夲作從，兩通。行，下孟反。"
                },
                {
                    "paragraph": "魯道有蕩，齊子豈弟。",
                    "zhushu": "言文姜於是樂易然。箋云：此豈弟猶言發夕也。豈讀當爲闓。弟，古文尚書以弟爲圛。圛，明也。豈，開改反，樂也。弟如字，或音待易反。樂音洛。闓音開。圛音亦。"
                },
                {
                    "paragraph": "汶水湯湯，行人彭彭。",
                    "zhushu": "湯湯，大貌。彭彭，多貌。箋云：汶水之上蓋有都焉，襄公與文姜時所㑹。汶音問。湯，失章反。彭，必旁反。"
                },
                {
                    "paragraph": "魯道有蕩，齊子翶翔。",
                    "zhushu": "翶翔猶彷徉也。彷音旁。徉音羊。"
                },
                {
                    "paragraph": "汶水滔滔，行人儦儦。",
                    "zhushu": "㴞㴞，流貌。儦儦，衆貌。㴞，吐刀反。儦，表驕反，說文云：行貌。"
                },
                {
                    "paragraph": "魯道有蕩，齊子遊敖。",
                    "zhushu": "",
                    "type": 2
                },
                {
                    "paragraph": "載驅四章，章四句。",
                    "zhushu": "",
                    "type": 2
                },
                {
                    "paragraph": "猗嗟刺魯莊公也。齊人傷魯莊公有威儀技藝，然而不能以禮防閑其母，失子之道。人以爲齊侯之子焉。",
                    "zhushu": "猗，於冝反，字或作欹。技，其綺反。"
                },
                {
                    "paragraph": "猗嗟昌𠔃，頎而長𠔃。",
                    "zhushu": "猗嗟，歎辭。昌，盛也。頎，長貌。箋云：昌，佼好貌。頎音祈。佼，古夘反，夲又作姣。"
                },
                {
                    "paragraph": "抑若揚𠔃，",
                    "zhushu": "抑，美色。揚，廣揚。抑，於力反。"
                },
                {
                    "paragraph": "美目揚𠔃。",
                    "zhushu": "好目揚眉。"
                },
                {
                    "paragraph": "巧趨蹌𠔃，射則臧𠔃。",
                    "zhushu": "蹌，巧趨貌。箋云：臧，善也。趨，夲又作趁，七湏反，又七遇反。蹌，七羊反。"
                },
                {
                    "paragraph": "猗嗟名𠔃，美目清𠔃，",
                    "zhushu": "目上爲名，目下爲清。"
                },
                {
                    "paragraph": "儀旣成𠔃。終日射侯，不出正𠔃，展我甥𠔃。",
                    "zhushu": "二尺曰正。外孫曰甥。箋云：成猶備也。正，所以射於侯中者，天子五正，諸侯三正，大夫二正，士一正，外皆居其侯中參分之一焉。展，誠也。姊妹之子曰甥。容貌技藝如此，誠我齊之甥。言誠者，拒時人言齊侯之子。射，食亦反，注所射、毎射同。正音征，注同。畫五采曰正。參，七南反，又音三。"
                },
                {
                    "paragraph": "猗嗟孌𠔃，",
                    "zhushu": "孌，壯好貌。"
                },
                {
                    "paragraph": "清揚婉𠔃。",
                    "zhushu": "婉，好眉目也。"
                },
                {
                    "paragraph": "舞則選𠔃，射則貫𠔃。",
                    "zhushu": "選，齊。貫，中也。箋云：選者，謂於倫等最上。貫，習也。選，雪戀反。貫，毛古亂反，鄭古患反。中，張仲反。"
                },
                {
                    "paragraph": "四矢反𠔃，以禦亂𠔃。",
                    "zhushu": "四矢，乗矢。箋云：反，復也。禮，射三而止，毎射四矢，皆得其故處，此之謂復。射必四矢音，𧰼其能禦四方之亂。反，如字，韓詩作變。變，易。禦，魚吕反。乗，繩證反。處，昌慮反。",
                    "type": 2
                },
                {
                    "paragraph": "猗嗟三章，章六句。",
                    "zhushu": "",
                    "type": 2
                },
                {
                    "paragraph": "齊國十一篇，三十四章，百四十三句。",
                    "zhushu": ""
                }
            ]
        },
        {
            "name": "國風魏葛屨詁訓傳第九",
            "paragraphs": [
                {
                    "paragraph": "魏葛屨詁訓傳第九",
                    "zhushu": "案：魏丗家及左氏傳云：姫姓國也。詩譜云：周以封同姓，其地虞舜、夏禹所都之域也。在古兾州雷首之北，析城之西，南枕河曲，北渉汾水。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "葛屨刺𥚹也。魏地陿隘，其民機巧趨利，其君儉嗇𥚹急，而無德以將之。",
                    "zhushu": "儉嗇而無德，是其所以見侵削。屨，俱具反。𥚹，必淺反，音洽，夲或作狹，依字應作陜。隘，於懈反。巧如字，徐苦孝反。趨，七湏反，徐七喻反。嗇音色。"
                },
                {
                    "paragraph": "糾糾葛屨，可以履霜。",
                    "zhushu": "糾糾，猶繚繚也。夏葛屨，冬皮屨。葛屨非所以履霜。箋云：葛屨賤，皮屨貴。魏俗至冬猶謂葛屨可以履霜，利其賤也。糾，吉黝反，沈居酉反。繚音子，沈音遼。"
                },
                {
                    "paragraph": "摻摻女手，可以縫裳。",
                    "zhushu": "摻摻，猶纎纎也。婦人三月廟見，然後執婦功。箋云：女手者，未三月未成爲婦。裳，男子之下服，賤，又未可使縫。魏俗使未三月婦縫裳者，利其事也。摻，所衘反，又所咸反，徐又息廉反，說文作㩥，山廉反，云：好手貌。纎，息廉反。見，賢遍反。"
                },
                {
                    "paragraph": "要之襋之，好人服之。",
                    "zhushu": "要，䙅也。襋，領也。好人，好女手之人。箋云：服，整也。䙅也領也在上，好人尚可使整治之，謂屬著之。要，於遥反。襋，紀力反。屬音燭。著，直畧反。"
                },
                {
                    "paragraph": "好人提提，宛然左辟，佩其象揥。",
                    "zhushu": "提提，安諦也。宛，辟貌。婦至門，夫揖而入，不敢當尊，宛然而左辟。象揥，所以爲飾。箋云：婦新至，慎於威儀如是，使之非禮。提，徒𠔃反。宛，於阮反。辟音避，注同，一音婢亦反。禘，勑帝反。諦音帝。"
                },
                {
                    "paragraph": "維是𥚹心，是以爲刺。",
                    "zhushu": "箋云：魏俗所以然者，是君心𥚹急，無德敎使之耳，我是以刺也。",
                    "type": 2
                },
                {
                    "paragraph": "葛屨二章，一章六句，一章五句。",
                    "zhushu": "",
                    "type": 2
                },
                {
                    "paragraph": "汾沮洳刺儉也。其君儉以能勤，刺不得禮也。",
                    "zhushu": "汾，扶云反。沮，子預反。洳，如預反。"
                },
                {
                    "paragraph": "彼汾沮洳，言采其莫。",
                    "zhushu": "汾，水也。沮洳，其漸洳者。莫，菜也。箋云：言，我也。於彼汾水漸洳之中，我采其莫以爲菜，是儉以能勤。莫音暮。漸如字，又接廉反。"
                },
                {
                    "paragraph": "彼其之子，美無度。",
                    "zhushu": "箋云：之子，是子也。是子之德美無有度，言不可尺寸。"
                },
                {
                    "paragraph": "美無度，殊異乎公路。",
                    "zhushu": "路，車也。箋云：是子之德美，信無度矣。雖然，其采莫之事，則非公路之禮也。公路，主君之軞車，庻子爲之。晉趙盾爲軞車之族是也。軞夲亦作旄，音毛。盾，徒夲反。"
                },
                {
                    "paragraph": "彼汾一方，言采其桑。",
                    "zhushu": "箋云：采桑，親蠶事也。"
                },
                {
                    "paragraph": "彼其之子，美如英。",
                    "zhushu": "萬人爲英。"
                },
                {
                    "paragraph": "美如英，殊異乎公行。",
                    "zhushu": "公行，從公之行也。箋云：從公之行者，主君兵車之行列。行，戸郎反，注同。"
                },
                {
                    "paragraph": "彼汾一曲，言采其藚。",
                    "zhushu": "藚，水葛也。藚音續，水舄也，一名牛脣，說文音其彧反。"
                },
                {
                    "paragraph": "彼其之子，美如玉。美如玉，殊異乎公族。",
                    "zhushu": "公族，公屬。箋云：公族，主君同姓昭穆也。昭，紹遥反，說文作佋。",
                    "type": 2
                },
                {
                    "paragraph": "汾沮洳三章，章六句。",
                    "zhushu": "",
                    "type": 2
                },
                {
                    "paragraph": "園有桃刺時也。大夫憂其君國𡭔而迫，而儉以嗇，不能用其民，而無德敎，日以侵削，故作是詩也。",
                    "zhushu": ""
                },
                {
                    "paragraph": "園有桃，其實之殽。",
                    "zhushu": "興也。園有桃，其實之食。國有民，得其力。箋云：魏君薄公稅，省囯用，不取於民，食園桃而已。不施德敎，民無以戰，其侵削之由由是也。殽，夲又作肴，音爻。省，色領反。"
                },
                {
                    "paragraph": "心之憂矣，我歌且謡。",
                    "zhushu": "曲合樂曰歌，徒歌曰謡。箋云：我心憂君之行如此，故歌謡以冩我憂矣。謡音遥。行，下孟反，下文行國同。"
                },
                {
                    "paragraph": "不知我者，謂我士也驕。",
                    "zhushu": "箋云：士，事也。不知我所爲歌謡之意者，反謂我於君事驕逸故。爲，于僞反，下所爲皆同。"
                },
                {
                    "paragraph": "彼人是哉，子曰何其？",
                    "zhushu": "夫人謂我欲何爲乎？箋云：彼人謂君也。曰，於也。不知我所爲憂者，旣非責我，又曰：君儉而嗇，所行是其道哉！子於此憂之何乎？其音基，下章同。夫音符。何爲，如字。"
                },
                {
                    "paragraph": "心之憂矣，其誰知之？",
                    "zhushu": "箋云：如是則衆臣無知，我憂所爲也。"
                },
                {
                    "paragraph": "其誰知之，蓋亦勿思。",
                    "zhushu": "箋云：無知我憂所爲者，則冝無復思念之以自止也。衆不信我，或時謂我謗君，使我得罪也。復，扶又反。謗，博浪反，毀也。"
                },
                {
                    "paragraph": "園有𣗥，其實之食。",
                    "zhushu": "𣗥，棗也。棘，紀力反，從兩束，俗作𣡍，同。"
                },
                {
                    "paragraph": "心之憂矣，聊以行國。",
                    "zhushu": "箋云：聊，且畧之辭也。聊出行於國中，觀民事以冩憂。"
                },
                {
                    "paragraph": "不知我者，謂我士也罔極。",
                    "zhushu": "極，中也。箋云：見我聊出行於國中，謂我於君事無中正。"
                },
                {
                    "paragraph": "彼人是哉，子曰何其？心之憂矣，其誰知之？其誰知之，蓋亦勿思。",
                    "zhushu": "",
                    "type": 2
                },
                {
                    "paragraph": "園有桃二章，章十二句。",
                    "zhushu": "",
                    "type": 2
                },
                {
                    "paragraph": "陟岵孝子行役，思念父母也。國迫而數侵削，役乎大國，父母兄弟離散，而作是詩也。",
                    "zhushu": "役乎大囯者，爲大囯所徴發。岵，音户。此傳及觧屺共，爾雅不同，王粛依爾雅囯迫而數侵削，夲或作囯小而迫，數見侵削者，誤。數音朔。"
                },
                {
                    "paragraph": "陟彼岵𠔃，瞻望父𠔃。",
                    "zhushu": "山無草木曰岵。箋云：孝子行役，思其父之戒，乃登彼岵山，以遥瞻望其父所在之處。處，昌慮反。"
                },
                {
                    "paragraph": "父曰嗟予子，行役夙夜無已。",
                    "zhushu": "箋云：予，子。夙，早。夜，莫也。無已，無懈倦。莫音暮。懈音介。"
                },
                {
                    "paragraph": "上慎𣃼哉！猶來無止。",
                    "zhushu": "𣃼，之。猶，可也。父尚義。箋云：止者，謂在軍事作部列時。旃，之然反。"
                },
                {
                    "paragraph": "陟彼屺𠔃，瞻望母𠔃。",
                    "zhushu": "山有草木曰屺。箋云：此又思母之戒，而登屺山而望之。屺音起。"
                },
                {
                    "paragraph": "母曰嗟予季，行役夙夜無寐。",
                    "zhushu": "季，少子也。無寐，無耆寐也。少，詩照反。耆，常志反。"
                },
                {
                    "paragraph": "上愼𣃼哉！猶來無棄。",
                    "zhushu": "母尚恩也。"
                },
                {
                    "paragraph": "陟彼岡𠔃，瞻望兄𠔃。兄曰嗟予弟，行役夙夜必偕。",
                    "zhushu": "偕，俱也。"
                },
                {
                    "paragraph": "上慎𣃼哉！猶來無死。",
                    "zhushu": "兄尚親也。",
                    "type": 2
                },
                {
                    "paragraph": "陟岵三章，章六句。",
                    "zhushu": "",
                    "type": 2
                },
                {
                    "paragraph": "十刺時也。言其國削小，民無所居焉。",
                    "zhushu": "𠭇，莫后反，古作畮，俗作𠭇，皆同。"
                },
                {
                    "paragraph": "十𠭇之間𠔃，桑者閑閑𠔃，",
                    "zhushu": "閑閑然，男女無别往來之貌。箋云：古者一夫百𠭇，今十𠭇之間往來者閑閑然，削小之甚。閑，夲亦作間，音閑。别，彼列反。"
                },
                {
                    "paragraph": "行與子還𠔃。",
                    "zhushu": "或行來者，或來還者。還，夲亦作旋。"
                },
                {
                    "paragraph": "十𠭇之外𠔃，桑者泄泄𠔃，",
                    "zhushu": "泄泄，多人之貌。泄，以丗反。"
                },
                {
                    "paragraph": "行與子逝𠔃。",
                    "zhushu": "箋云：逝，逮也。逮，徒賚反，又徒帝反。",
                    "type": 2
                },
                {
                    "paragraph": "十𠭇之間二章，章三句。",
                    "zhushu": "",
                    "type": 2
                },
                {
                    "paragraph": "伐檀刺貪也。在位貪鄙，無功而受禄，君子不得進仕爾。",
                    "zhushu": "檀。待丹反。"
                },
                {
                    "paragraph": "坎坎伐檀𠔃，寘之河之干𠔃，河水清且漣猗。",
                    "zhushu": "坎坎，伐檀聲。寘，置也。干，厓也。風行水成文曰漣。伐檀以俟丗用，若俟河水清且漣。箋云：是謂君子之人不得進仕也。坎，苦感反。寘，之䜴反。漣，力纒反。猗，於冝反，亦作漪。"
                },
                {
                    "paragraph": "不稼不穡，胡取禾三百𢋨𠔃？不狩不獵，胡聸爾庭有縣貆𠔃？",
                    "zhushu": "種之曰稼，歛之曰穡。一夫之居曰𢋨。貆，獸名。箋云：是謂在位貪鄙，無功而受禄也。冬獵曰狩，宵田曰獵。胡，何也。貉子曰貆。𢋨，夲亦作𫮈，又作厘，直連反。古者一夫田百𠭇，别受都邑五𠭇之地居之，故孟子云五𠭇之宅是也。縣音玄，下皆同。貆，夲亦作貆，音桓，徐、郭音揎。宵音消，夜也。貉，户各反，依字作貈。"
                },
                {
                    "paragraph": "彼君子𠔃，不素餐𠔃！",
                    "zhushu": "素，空也。箋云：彼君子者，斥伐檀之人，仕有功乃肯受禄。䬸，七丹反，說文作餐，云：或從水。字林云：吞食也。沈音孫。"
                },
                {
                    "paragraph": "坎坎伐輻𠔃，寘之河之側𠔃，河水清且直猗。",
                    "zhushu": "輻，檀輻也。側猶厓也。直，直波也。輻音福。"
                },
                {
                    "paragraph": "不稼不穡，胡取禾三百億𠔃？不狩不獵，胡聸爾庭有縣特𠔃？",
                    "zhushu": "萬萬曰億，獸三歳曰特。箋云：十萬曰億。三百，禾秉之數。"
                },
                {
                    "paragraph": "彼君子𠔃，不素食𠔃！",
                    "zhushu": ""
                },
                {
                    "paragraph": "坎坎伐輪𠔃，寘之河之漘𠔃，河水清且淪猗。",
                    "zhushu": "檀可以爲輪。漘，厓也。小風水成文，轉如輪也。漘，順倫反。淪音倫。韓詩云：順流而風曰淪。淪，文貌。"
                },
                {
                    "paragraph": "不稼不穡，胡取禾三百囷𠔃？不狩不獵，胡聸爾庭有縣鶉𠔃？",
                    "zhushu": "圎者爲囷。鶉，鳥也。囷，丘倫反。鶉，音純。"
                },
                {
                    "paragraph": "彼君子𠔃，不素飱𠔃！",
                    "zhushu": "熟食曰飱。箋云：飱讀如魚飱之飧。飱，素門反，字林云：水澆飯也。",
                    "type": 2
                },
                {
                    "paragraph": "伐檀三章，章九句。",
                    "zhushu": "",
                    "type": 2
                },
                {
                    "paragraph": "碩刺重歛也。國人刺其君重斂，蠶食於民，不修其政，貪而畏人，若大䑕也。",
                    "zhushu": "碩音石。歛，呂驗反，下同。"
                },
                {
                    "paragraph": "碩䑕碩䑕，無食我黍。三歳貫女，莫我肯顧。",
                    "zhushu": "貫，事也。箋云：碩，大也。大䑕大䑕者，斥其君也。女無復食我黍，疾其稅歛之多也。我事女三歳矣，曽無教令恩德來顧眷我。又疾其不修政也。古者三年大比，民或於是徙。貫，古亂反，徐音官。復，扶又反。稅，始銳反。比，毗志反。"
                },
                {
                    "paragraph": "逝將去女，適彼樂土。",
                    "zhushu": "箋云：逝，往也。往矣將去女，與之訣别之辭。樂土，有德之國。樂音洛，下注同。土如字，他古反，沈徒古反。訣，古穴反。"
                },
                {
                    "paragraph": "樂土樂土，爰得我所！",
                    "zhushu": "箋云：爰，曰也。"
                },
                {
                    "paragraph": "碩䑕碩䑕，無食我麥。三歳貫女，莫我肯德。",
                    "zhushu": "箋云：不肯施德於我。"
                },
                {
                    "paragraph": "逝將去女，適彼樂國。樂國樂國，爰得我直！",
                    "zhushu": "直，得其直道。箋云：直猶正也。"
                },
                {
                    "paragraph": "碩䑕碩䑕，無食我苗。",
                    "zhushu": "苗，嘉榖也。"
                },
                {
                    "paragraph": "三歳貫女，莫我肯勞。",
                    "zhushu": "箋云：不肯勞來我。勞如字，又力報反。來，夲亦作倈，同，力代反。"
                },
                {
                    "paragraph": "逝將去女，適彼樂郊。",
                    "zhushu": "箋云：郭外曰郊。"
                },
                {
                    "paragraph": "樂郊樂郊，誰之永號！",
                    "zhushu": "號，呼也。箋云：之，往也。永，歌也。樂郊之地，誰獨當往而歌號者？言皆喜說，無憂苦。永，本亦作咏，同，音詠。號，户毛反，注同。呼，火故反。說音恱。",
                    "type": 2
                },
                {
                    "paragraph": "碩䑕三章，章八句。",
                    "zhushu": "",
                    "type": 2
                },
                {
                    "paragraph": "魏國七篇，十八章，百二十八句。",
                    "zhushu": ""
                }
            ]
        },
        {
            "name": "國風唐蟋蟀詁訓傳第十",
            "paragraphs": [
                {
                    "paragraph": "唐蟋蟀詁訓傳第十",
                    "zhushu": "唐者，周成王之母弟叔虞所封也。其地帝堯、夏禹所都之墟。漢曰太原郡，在古兾州大行、𢘆山之西，太原、大岳之野。其南有晉水，叔虞之子爕父因改爲晋侯。至六丗孫僖侯，名司徒，習堯儉約遺化，而不能以礼節之。今詩今其風俗，故云唐也。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "蟋蟀刺𣈆僖公也。儉不中禮，故作是詩以閔之，欲其及時以禮自虞樂也。此𣈆也，而謂之唐，夲其風俗，憂深思逺，儉而用禮，乃有尭之遺風焉。",
                    "zhushu": "憂深思逺，謂宛其死矣，百歳之後之𩔖也。蟋音悉。蟀，所律反，說文蟀作𧍓。僖，許其反，史記作𨤲侯。中，丁仲反。樂音洛，下皆同。思，息嗣反，注同。"
                },
                {
                    "paragraph": "蟋蟀在堂，歳聿其莫。今我不樂，日月其除。",
                    "zhushu": "蟋蟀，蛬也，九月在堂。聿，遂。除，去也。箋云：我，我僖公也。蛬在堂，歳時之候。是時農功畢，君可以自樂矣。今不自樂，日月且過去，不復睱爲之。謂十二月當復命農計耦耕事。聿，允橘反。莫音暮。除，直慮反，注同。蛬，俱勇反，沈又九共反，趨織也，一名蜻蛚。復，扶又反。"
                },
                {
                    "paragraph": "無已大康，職思其居。",
                    "zhushu": "已，甚。康，樂。職，主也。箋云：君雖當自樂，亦無甚大樂，欲其用禮爲節也。又當主思扵所居之事，謂國中政令。大音㤗，徐勑佐反，下同。居，義如字，恊韻音據。"
                },
                {
                    "paragraph": "好樂無荒，良士瞿瞿。",
                    "zhushu": "荒，大也。瞿瞿然顧禮義也。箋云：荒，廢亂也。良，善也。君之好樂，不當至扵廢亂政事，當如善士瞿瞿然顧禮義也。好，呼報反，下同。瞿，俱具反。"
                },
                {
                    "paragraph": "蟋蟀在堂，歳聿其逝。今我不樂，日月其邁。",
                    "zhushu": "邁，行也。"
                },
                {
                    "paragraph": "無已大康，職思其外。",
                    "zhushu": "外，禮樂之外。箋云：外，至四竟。○礼樂之外，此一樂字音岳。"
                },
                {
                    "paragraph": "好樂無荒，良士蹶蹶。",
                    "zhushu": "蹶蹶，動而敏枚事。蹶，俱衞反。"
                },
                {
                    "paragraph": "蟋蟀在堂，役車其休。",
                    "zhushu": "箋云：庻人乗役車。役車休，農功畢，無事也。"
                },
                {
                    "paragraph": "今我不樂，日月其慆。",
                    "zhushu": "慆，過也。慆，吐刀反。"
                },
                {
                    "paragraph": "無已大康，職思其憂。",
                    "zhushu": "憂，可憂也。箋云：憂者，謂鄰國侵伐之憂。"
                },
                {
                    "paragraph": "好樂無荒，良士休休。",
                    "zhushu": "休休，樂道之心。休，許求反。",
                    "type": 2
                },
                {
                    "paragraph": "蟋蟀三章，章八句。",
                    "zhushu": "",
                    "type": 2
                },
                {
                    "paragraph": "山有樞刺晉昭公也。不能修道以正其國，有財不能用，有鐘鼔不能以自樂，有朝廷不能洒掃，政荒民散，將以危亡。四鄰謀取其國家而不知，國人作詩以刺之也。",
                    "zhushu": "樞，夲或作蓲，烏侯反，荎也。昭公，左傳及史記作昭侯。樂，音洛，下及注同。朝，直遥反。廷，徒佞反。洒，所懈反，沈所寄反，下同。掃，蘇報反，夲又作掃，下同。"
                },
                {
                    "paragraph": "山有樞，隰有榆。",
                    "zhushu": "興也。樞，荎也。國君有財貨而不能用，如山隰不能自用其財。榆，以朱反。荎，田節反，沈又直梨反。"
                },
                {
                    "paragraph": "子有衣裳，弗曵弗婁。子有車馬，弗馳弗驅。",
                    "zhushu": "婁亦曳也。曳，以丗反。婁，力俱反，馬云：牽也。"
                },
                {
                    "paragraph": "宛其死矣，他人是愉。",
                    "zhushu": "宛，死貌。愉，樂也。箋云：愉讀曰偷。偷，取也。宛，於阮反，夲亦作苑。愉，毛以朱反，鄭作偷，他侯反。"
                },
                {
                    "paragraph": "山有栲，隰有杻。",
                    "zhushu": "栲，山樗。杻，憶也。栲音考。杻，女乆反。樗，勑書反，又他胡反。檍，扵力反。"
                },
                {
                    "paragraph": "子在廷内，弗洒弗埽。子有鐘鼓，弗鼔弗考。",
                    "zhushu": "洒，灑也。考，擊也。廷音庭，又徒佞反。鼔如字，本或作擊，非。灑，色蟹反，又所綺反。"
                },
                {
                    "paragraph": "宛其死矣，他人是保。",
                    "zhushu": "保，安也。箋云：保，居也。"
                },
                {
                    "paragraph": "山有𣾰，隰有栗。子有酒食，何不日鼔瑟？",
                    "zhushu": "君子無故，琴瑟不離扵側。𣾰音七，木名。離，力智反。"
                },
                {
                    "paragraph": "且以喜樂，且以永日。",
                    "zhushu": "永，引也。"
                },
                {
                    "paragraph": "宛其死矣，他人入室。",
                    "zhushu": "",
                    "type": 2
                },
                {
                    "paragraph": "山有樞三章，章八句。",
                    "zhushu": "",
                    "type": 2
                },
                {
                    "paragraph": "揚之水刺𣈆昭公也。昭公分國以封沃，沃盛彊，昭公微弱，國人將叛而歸沃焉。",
                    "zhushu": "封沃者，封叔父桓叔于沃也。沃，曲沃，晉之邑也。沃，烏毒反。"
                },
                {
                    "paragraph": "揚之水，白石鑿鑿。",
                    "zhushu": "興也。鑿鑿然，鮮明貌。箋云：激揚之水，波流湍疾，洗去垢濁，使白石鑿鑿然。興者，喻桓叔盛強，除民所惡，民得以有礼義也。鑿，子洛反。激，經歴反。湍，吐端反。洗，蘇禮反，又蘇典反。去，羗吕反。垢，古口反。惡，烏路反，又如字。"
                },
                {
                    "paragraph": "素衣朱襮，從子于沃。",
                    "zhushu": "襮，領也。諸侯繡黼丹朱中衣。沃，曲沃。箋云：繡當爲綃。綃黼丹朱中衣，中衣以綃黼爲領，丹朱爲純。囯人欲進此服，去從桓叔。襮音博，字林方沃反。繡音秀，衆家申毛並依字，下文同，鄭改爲宵。黼音甫。宵音消，夲亦作綃。純，真允反，又真順反。"
                },
                {
                    "paragraph": "旣見君子，云何不樂？",
                    "zhushu": "箋云：君子謂桓叔。樂音洛。"
                },
                {
                    "paragraph": "揚之水，白石皓皓。",
                    "zhushu": "皓皓，㓗白也。皓，古老反。"
                },
                {
                    "paragraph": "素衣朱繡，從子于鵠。",
                    "zhushu": "繡，黼也。鵠，曲沃邑也。鵠，户毒反。"
                },
                {
                    "paragraph": "旣見君子，云何其憂？",
                    "zhushu": "言無憂也。"
                },
                {
                    "paragraph": "揚之水，白石粼粼。",
                    "zhushu": "粼粼，清澈也。粼，利新反，夲又作磷，同。澈，直列反，或作徹，誤。"
                },
                {
                    "paragraph": "我聞有命，不敢以告人。",
                    "zhushu": "聞曲沃有善政命，不敢以告人。箋云：不敢以告人而去者，畏昭公謂己動民心。",
                    "type": 2
                },
                {
                    "paragraph": "揚之水三章，二章章六句，一章四句。",
                    "zhushu": "",
                    "type": 2
                },
                {
                    "paragraph": "椒聊刺晉昭公也。君子見沃之盛强，能脩其政，知其蕃衍盛大，子孫將有晉國焉。",
                    "zhushu": "椒，木名。聊，亂也。蕃音煩。衍，延善反。"
                },
                {
                    "paragraph": "椒聊之實，蕃衍盈升。",
                    "zhushu": "興也。椒聊，椒也。箋云：椒之性芬香而少實，今一捄之實，蕃衍滿升，非其常也。興者，喻桓叔，晉君之支别耳，今其子孫衆多，將日以盛也。捄音求，又其菊反，何音掬，沈居局反。"
                },
                {
                    "paragraph": "彼其之子，碩大無朋。",
                    "zhushu": "朋，比也。箋云：之子，是子也，謂桓叔也。碩謂壯貌。佼，好也。大，謂德美廣博也。無朋，平均不朋黨。比，王肅、孫毓申毛必履反，謂無比例也。一音必二反。鄭云不朋黨，則王申毛作毗至反。佼，古夘反。"
                },
                {
                    "paragraph": "椒聊且！逺條且！",
                    "zhushu": "條，長也。箋云：椒之氣目益逺長，似桓叔之德彌廣博。且，子餘反，下同。"
                },
                {
                    "paragraph": "椒聊之實，蕃衍盈匊。",
                    "zhushu": "兩手曰匊。匊，夲又作掬，九六反。"
                },
                {
                    "paragraph": "彼其之子，碩大且篤。",
                    "zhushu": "篤，厚也。"
                },
                {
                    "paragraph": "椒聊且！逺條且！",
                    "zhushu": "言聲之逺聞也。",
                    "type": 2
                },
                {
                    "paragraph": "椒聊二章，章六句。",
                    "zhushu": "",
                    "type": 2
                },
                {
                    "paragraph": "綢繆刺𣈆亂也。國亂則昬姻不得其時焉。",
                    "zhushu": "不得其時，謂不及仲春之月。綢，直留反。繆，亡侯反。"
                },
                {
                    "paragraph": "綢繆束薪，三星在天。",
                    "zhushu": "興也。綢繆猶纒綿也。三星，參也。在天，謂始見東方也。男女待禮而成，若薪芻待人事而後束也。三星在天，可以嫁取矣。箋云：三星，謂心星也。心有尊卑、夫婦、父子之象，又爲二月之合宿，故嫁取者以爲候焉。昬而火星不見，嫁取之時也。今我束薪扵野，乃見其在天，則三月之末，四月之中，見於東方矣，故云不得其時。參，所金反。見，賢遍反，下不見、見於東同。芻，楚俱反。說文云：芻，刈草也，象苞束草之形。宿音秀。"
                },
                {
                    "paragraph": "今夕何夕？見此良人。",
                    "zhushu": "良人，美室也。箋云：今夕何夕者，言此夕何月之夕乎？而女以見良人，言非其時。"
                },
                {
                    "paragraph": "子兮子兮，如此良人何？",
                    "zhushu": "子𠔃者，嗟兹也。箋云：子𠔃子𠔃者，斥嫁取者。子取後隂陽交㑹之月，當如此良人何？後，户豆反。"
                },
                {
                    "paragraph": "綢繆束芻，三星在隅。",
                    "zhushu": "隅，東南隅也。箋云：心星在隅，謂四月之末，五月之中。"
                },
                {
                    "paragraph": "今夕何夕？見此邂逅。",
                    "zhushu": "邂逅，觧說之貌。邂，本亦作觧，户懈反，一音户佳反。逅，亦作覯，同，胡豆反，一音户溝反。邂覯，觧說也。韓詩云：邂覯，不固之貌。觧音蟹。說音恱。"
                },
                {
                    "paragraph": "子𠔃子𠔃，如此邂逅何？",
                    "zhushu": ""
                },
                {
                    "paragraph": "綢繆束楚，三星在户。",
                    "zhushu": "參星，正月中直户也。箋云：心星在户，謂五月之末，六月之中。直音值，又如字。"
                },
                {
                    "paragraph": "今夕何夕？見此粲者。",
                    "zhushu": "三女爲粲。大夫一妻二妾。粲，采旦反，字林作㛑。"
                },
                {
                    "paragraph": "子𠔃子𠔃，如此粲者何？",
                    "zhushu": "",
                    "type": 2
                },
                {
                    "paragraph": "綢繆三章，章六句。",
                    "zhushu": "",
                    "type": 2
                },
                {
                    "paragraph": "杕杜刺時也。君不能親其宗族，骨肉離散，獨居而無兄弟，將爲沃所并爾。",
                    "zhushu": "杕，徒細反，本或作夷狄字，非也，下篇同。并，必政反。"
                },
                {
                    "paragraph": "有杕之杜，其葉湑湑，",
                    "zhushu": "興也。杕，特生皃。杜，赤棠也。湑湑，枝葉不相比也。湑，私叙反。比，毗志反。"
                },
                {
                    "paragraph": "獨行踽踽。豈無他人？不如我同父。",
                    "zhushu": "踽踽，無所親也。箋云：他人，謂異姓也。言昭公逺其宗族，獨行於囯中，踽踽然，此豈無異姓之臣乎？顧恩不如同姓親親也。踽，俱禹反。遠，于万反。"
                },
                {
                    "paragraph": "嗟行之人，胡不比焉？",
                    "zhushu": "箋云：君所與行之人，謂異姓卿大夫也。比，輔也。此人，女何不輔君爲政令？"
                },
                {
                    "paragraph": "人無兄弟，胡不佽焉？",
                    "zhushu": "佽，助也。箋云：異姓卿大夫，女見君無兄弟之親親者，何不相推佽而助之？佽，七利反。"
                },
                {
                    "paragraph": "有杕之杜，其葉菁菁。",
                    "zhushu": "菁菁，葉盛也。箋云：菁菁，希少之貌。菁，夲又作青，同，子零反。"
                },
                {
                    "paragraph": "獨行睘睘，豈無他人？不如我同姓。",
                    "zhushu": "睘睘，無所依也。同姓，同祖也。睘，本亦作㷀，又作焭，求營反。"
                },
                {
                    "paragraph": "嗟行之人，胡不比焉？人無兄弟，胡不佽焉？",
                    "zhushu": "",
                    "type": 2
                },
                {
                    "paragraph": "杕杜二章，章九句。",
                    "zhushu": "",
                    "type": 2
                },
                {
                    "paragraph": "羔裘刺時也。𣈆人刺其在位不恤其民也。",
                    "zhushu": "恤，憂也。恤，本亦作䘏，荀律反。"
                },
                {
                    "paragraph": "羔裘豹祛，自我人居居。",
                    "zhushu": "祛，袂也。夲末不同，在位與民異心。自，用也。居居，懷惡不相親此之貌。箋云：羔裘豹袪，在位卿大夫之服也。其役使我之民人，其意居居然有悖惡之心，不恤我之困苦。袪，起居反，又丘據反。居如字，又音據。比，毗志反。悖，𥙷對反。"
                },
                {
                    "paragraph": "豈無他人？維子之故。",
                    "zhushu": "箋云：此民，卿大夫采邑之民也，故云豈無他人可歸往者乎？我不去者，乃念子故舊之人。"
                },
                {
                    "paragraph": "羔裘豹褎，自我人究究。",
                    "zhushu": "褎猶祛也。究究猶居居也。褎，徐救反，夲又作褏，同。宄，九又反。爾雅云：居居、究究，惡也。"
                },
                {
                    "paragraph": "豈無他人？維子之好。",
                    "zhushu": "箋云：我不去而歸往他人者，乃念子而愛好之也。民之厚如此，亦唐之遺風。好，呼報反，注同。",
                    "type": 2
                },
                {
                    "paragraph": "羔裘二章，章四句。",
                    "zhushu": "",
                    "type": 2
                },
                {
                    "paragraph": "鴇羽刺時也。昭公之後，大亂五丗，君子下從征役，不得養其父母，而作是詩也。",
                    "zhushu": "大亂五世者，昭公、孝侯、鄂侯、哀侯、小子侯。鴇音保，鴇似鴈而大，無後指。鄂，五各反。政音征，篇内注同。飬，羊亮反。"
                },
                {
                    "paragraph": "肅肅鴇羽，集于苞栩。",
                    "zhushu": "興也。肅肅，鴇羽聲也。集，止。苞，稹。栩，羽也。鴇之性不樹止。箋云：興者，喻君子當居安平之處，今下從征役，其爲危苦，如鴇之德止然。稹者，根相迫迮梱致也。苞，𥙷交反，稹也。栩，况禹反，杼木也。稹，本又作稹，之忍反，何之人反，沈音田，又音振，廣雅云：穊也。杼，食如反，徐治與反。處，昌慮反。迮，側百反。梱，口本反。致，直置反，下同。"
                },
                {
                    "paragraph": "王事靡盬，不能蓺稷黍，父母何怙？",
                    "zhushu": "盬，不攻致也。怙，恃也。箋云：蓺，樹也。我迫王事，無不攻致，故盡力焉。旣則罷卷，不能播種五榖，今我父母將何怙乎？盬音古。蓺，魚丗反。怙音户。罷音皮。"
                },
                {
                    "paragraph": "悠悠蒼天，曷其有所？",
                    "zhushu": "箋云：曷，何也。何時我得其所哉。"
                },
                {
                    "paragraph": "肅肅鴇翼，集于苞𣗥。王事靡盬，不能蓺黍稷，父母何食？悠悠蒼天，曷其有極？",
                    "zhushu": "箋云：極，已也。"
                },
                {
                    "paragraph": "肅肅鴇行，集于苞桑。",
                    "zhushu": "行，翮也。行，户郎反，注同。翮，户革反。爾雅云：羽夲謂之翮。"
                },
                {
                    "paragraph": "王事靡盬，不能蓺稻梁，父母何甞？悠悠蒼天，曷其有常？",
                    "zhushu": "",
                    "type": 2
                },
                {
                    "paragraph": "鴇羽三章，章七句。",
                    "zhushu": "",
                    "type": 2
                },
                {
                    "paragraph": "無衣美𣈆武公也。武公始并𣈆國，其大夫爲之請命乎天子之使，而作是詩也。",
                    "zhushu": "天子之使，是時使来者。并，卑政反，下注同。爲，于僞反。使，所使反，注同。"
                },
                {
                    "paragraph": "豈曰無衣七兮？",
                    "zhushu": "侯伯之礼七命，冕服七章。箋云：我豈無是七章之衣乎？𣈆舊有之，非新命之服。"
                },
                {
                    "paragraph": "不如子之衣，安且吉𠔃。",
                    "zhushu": "諸侯不命於天子，則不成爲君。箋云：武公𥘉并晉國，心未自安，故以得命服爲安。"
                },
                {
                    "paragraph": "豈曰無衣六𠔃？",
                    "zhushu": "天子之卿六命，車旗衣服，以六爲節。箋云：変七言六者，謙也。不敢必當侯伯，得受六命之服，列於天子之卿，猶愈乎不。愈，羊主反。"
                },
                {
                    "paragraph": "不如子之衣，安且燠𠔃。",
                    "zhushu": "燠，煖也。燠，本作奥，於六反。煖，奴緩反。",
                    "type": 2
                },
                {
                    "paragraph": "無衣二章，章三句。",
                    "zhushu": "",
                    "type": 2
                },
                {
                    "paragraph": "有杕之杜刺𣈆武公也。武公寡特，兼其宗族，而不求賢以自輔焉。",
                    "zhushu": ""
                },
                {
                    "paragraph": "有杕之杜，生于道左。",
                    "zhushu": "興也。道左之陽，人所冝休息也。箋云：道左，道東也。日之熱𢘆在日中之後。道東之杜，人所冝休息也。今人不休息者，以其特生隂寡也。興者，喻武公𥘉兼其宗族，不求賢者與之在位，君子不歸，似乎特生之杜然。○宗族，本亦作宗矣。隂，於鴆反，又如字，夲亦作䕃，同。"
                },
                {
                    "paragraph": "彼君子兮，噬肯適我？",
                    "zhushu": "噬，逮也。箋云：肯，可。適，之也。彼君子之人，至於此國，皆可來之我君所。君子之人，義之與比。其不來者，君不求之。噬，市丗反，韓詩作逝。逝，及也。比，毗志反。"
                },
                {
                    "paragraph": "中心好之，曷飲食之？",
                    "zhushu": "箋云：曷，何也。言中心誠好之，何但飲食之，當盡礼極歡以待之。好，呼報反，下同。飲，扵鴆反，下文同。食音嗣，下同。"
                },
                {
                    "paragraph": "有杕之杜，生于道周。",
                    "zhushu": "周，曲也。○周，韓詩作右也。"
                },
                {
                    "paragraph": "彼君子𠔃，噬肯來遊？",
                    "zhushu": "遊，觀也。觀，古亂反。"
                },
                {
                    "paragraph": "中心好之，曷飲食之？",
                    "zhushu": "",
                    "type": 2
                },
                {
                    "paragraph": "有杕之杜二章，章六句。",
                    "zhushu": "",
                    "type": 2
                },
                {
                    "paragraph": "葛生刺𣈆獻公也。好攻戰，則國人多䘮矣。",
                    "zhushu": "䘮，棄亡也。夫從征役，棄亡不反，則其妻居家而怨思。好，呼報反。攻音貢，又如字。䘮，息浪反，注同，又如字。思，息嗣反，或如字。"
                },
                {
                    "paragraph": "葛生蒙楚，蘞蔓于野。",
                    "zhushu": "興也。葛生延而蒙楚，蘝生蔓扵野，喻婦人外成於他家。蘝音廉，又力恬反，又力儉反，徐又力劒反。草木䟽云：似秳楼，葉盛而細，子正黒，如燕薁，不可食。"
                },
                {
                    "paragraph": "予美亡此，誰與獨處。",
                    "zhushu": "箋云：予，我。亡，無也。言我所美之人無於此，謂其君子也。吾誰與居乎？獨處家耳。從軍未還，未知死生，其今無於此。"
                },
                {
                    "paragraph": "葛生蒙𣗥，蘝蔓于域。",
                    "zhushu": "域，塋域也。"
                },
                {
                    "paragraph": "予美亡此，誰與獨息。",
                    "zhushu": "息，止也。"
                },
                {
                    "paragraph": "角枕粲𠔃，錦衾爛𠔃。",
                    "zhushu": "齊則角枕錦衾。禮，夫不在，歛枕篋衾席，韣而藏之。箋云：夫雖不在，而不失其祭也。攝主，主婦猶自齊而行事。齊，側皆反，夲亦作齋，下同。篋，口牒反。韣，夲亦作襡，又作櫝，徒木反。"
                },
                {
                    "paragraph": "予美亡此，誰與獨旦。",
                    "zhushu": "箋云：旦，明也。我君子無於此，吾誰與齊乎？獨自絜明。"
                },
                {
                    "paragraph": "夏之日，冬之夜，",
                    "zhushu": "言，長也。箋云：思者，於晝夜之長時尤甚，故極言之以盡情。"
                },
                {
                    "paragraph": "百歳之後，歸于其居。",
                    "zhushu": "箋云：居，墳墓也。言此者，婦人專壹，義之至，情之盡。墳，符云反。"
                },
                {
                    "paragraph": "冬之夜，夏之日，百歳之後，歸于其室。",
                    "zhushu": "室猶居也。箋云：室猶塜壙。壙音曠。",
                    "type": 2
                },
                {
                    "paragraph": "葛生五章，章四句。",
                    "zhushu": "",
                    "type": 2
                },
                {
                    "paragraph": "采苓刺𣈆獻公也。獻公好聽讒焉。",
                    "zhushu": "苓，力丁反，即甘草，葉似地黄。好，呼報反。"
                },
                {
                    "paragraph": "采苓采苓，首陽之巓。",
                    "zhushu": "興也。苓，大若也。首陽，山名也。采苓，細事也。首陽，幽辟也。細事，喻小行也。幽辟，喻無徴也。箋云：采苓采苓者，言采苓之人衆多非一也。皆云采此苓於首陽山之上，首陽山之上信有苓矣。然而今之采者未必於此山，然而人必信之。興者，喻事有似而非。辟，匹亦反，下同。行，下孟反。"
                },
                {
                    "paragraph": "人之爲言，苟亦無信。舎𣃼舎𣃼，苟亦無然。",
                    "zhushu": "苟，誠也。箋云：苟，且也。爲言，謂爲人爲善言以稱薦之，欲使見進用也。𣃼之言焉也。舎之焉，舎之焉，謂謗訕人，欲使見貶退也。此二者且無信受之，且無荅然。爲，于僞反，或如字，下文皆同，夲或作僞字，非。舎音捨，下同。旃，之然反。訕，所諌反。"
                },
                {
                    "paragraph": "人之爲言，胡得焉！",
                    "zhushu": "箋云：人以此言來，不信受之，不荅然之，從後察之，或時見罪，何所得？"
                },
                {
                    "paragraph": "采苦采苦，首陽之下。",
                    "zhushu": "苦，苦菜也。"
                },
                {
                    "paragraph": "人之爲言，苟亦無與。舎𣃼舎𣃼，苟亦無然。",
                    "zhushu": "無與，勿用也。"
                },
                {
                    "paragraph": "人之爲言，胡得焉！",
                    "zhushu": ""
                },
                {
                    "paragraph": "采葑采葑，首陽之東。",
                    "zhushu": "葑，菜名也。葑，孚容反。"
                },
                {
                    "paragraph": "人之爲言，苟亦無從。舎𣃼舎𣃼，苟亦無然。人之爲言，胡得焉！",
                    "zhushu": "",
                    "type": 2
                },
                {
                    "paragraph": "采苓三章，章八句。",
                    "zhushu": "",
                    "type": 2
                },
                {
                    "paragraph": "唐國十二篇，三十三章，二百三句。",
                    "zhushu": ""
                }
            ]
        },
        {
            "name": "國風秦車鄰詁訓傳第十一",
            "paragraphs": [
                {
                    "paragraph": "秦車鄰詁訓傳第十一",
                    "zhushu": "秦者，隴西谷名也，在雍州鳥䑕山之東北。昔臯陶之子伯翳，佐禹治水有功，舜命作虞，賜姓曰嬴。其末孫非子，爲周孝王飬馬於汧、渭之間，封爲附庸，邑于秦谷。及非子之曽孫秦仲，周宣王又命爲大夫。仲之孫襄公討西戎救周，周室東遷，以岐、豊之地賜之，始列爲諸侯。春秋時稱秦伯。崔云：秦在虞、夏、商爲諸侯，至周爲附庸之國。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "車鄰美秦仲也。秦仲始大，有車馬禮樂侍御之好焉。",
                    "zhushu": "鄰，本亦作隣，又作轔，栗人反。秦仲始大，絶句，或連下句，非。"
                },
                {
                    "paragraph": "有車鄰鄰，有馬白顚。",
                    "zhushu": "鄰鄰，衆車聲也。白顛，的顙也。顛，都田反。的，丁歷反。"
                },
                {
                    "paragraph": "未見君子，寺人之令。",
                    "zhushu": "寺人，内小臣也。箋云：欲見國君者，必先令寺人使傳吿之。時秦仲又始有此臣。寺如字，又音侍，本或作侍字。寺人，奄人，内小臣也。令，力呈反，注同，又力政反，沈力丁反，韓詩作伶，云：使伶。傳，直專反。"
                },
                {
                    "paragraph": "阪有漆，隰有栗。",
                    "zhushu": "興也。陂者曰阪，下濕曰隰。箋云：興者，喻秦仲之君臣所有各得其宜。阪音反，又扶板反。陂，彼寄反。"
                },
                {
                    "paragraph": "旣見君子，並坐鼓瑟。",
                    "zhushu": "又見其禮樂焉。箋云：旣見，旣見秦仲也。並坐鼓瑟，君臣以間暇燕飮相安樂也。間音閑。樂音洛，下文並同。"
                },
                {
                    "paragraph": "今者不樂，逝者其耋。",
                    "zhushu": "耋，老也，八十日耋。箋云：今者不於此君之朝自樂，謂仕焉，而去仕他國，其徒自使老，言將後寵禄也。耋，田節反，一音天節反。朝，直遥反。後，胡豆反，又如字。"
                },
                {
                    "paragraph": "阪有桑，隰有楊。旣見君子，並坐鼓簧。",
                    "zhushu": "簧，笙也。簧音黄。"
                },
                {
                    "paragraph": "今者不樂，逝者其亡！",
                    "zhushu": "亡，喪棄也。",
                    "type": 2
                },
                {
                    "paragraph": "車鄰三章，一章四句，二章章六句。",
                    "zhushu": "",
                    "type": 2
                },
                {
                    "paragraph": "駟鐵美襄公也。始命，有田狩之事，園囿之樂焉。",
                    "zhushu": "箋云：始命，命爲諸侯也。秦始附庸也。駟鐵，田結反，又吐結反。始命絶句。囿音又。"
                },
                {
                    "paragraph": "駟鐵孔阜，六轡在手。",
                    "zhushu": "鐵，驪。阜，大也。箋云：四馬六轡，六轡在手，言馬之良也。阜音符有反。"
                },
                {
                    "paragraph": "公之媚子，從公于狩。",
                    "zhushu": "能以道媚于上下者。冬獵曰狩。箋云：媚於上下，謂使君臣和合也。此人從公往狩，言襄公親賢也。媚，眉冀反。"
                },
                {
                    "paragraph": "奉時辰牡，辰牡孔碩。",
                    "zhushu": "時，是。辰，時也。冬獻狼，夏獻䴢，春秋獻鹿豕羣獸。箋云：奉是時牡者，謂虞人也。時牡甚肥大，言禽獸得其所也。辰音純，如字。麋，亡悲反。"
                },
                {
                    "paragraph": "公曰左之，舍拔則獲。",
                    "zhushu": "拔，矢末也。箋云：左之者，從禽之左射之也。拔，括也。舍拔則獲，言公善射。舎音捨。拔，蒲末反。射，食亦反。括，苦活反。善，然去聲。射音社。"
                },
                {
                    "paragraph": "遊于北園，四馬旣閑。",
                    "zhushu": "閑，習也。箋云：公所以田則克獲者，乃遊于北園之時，時則已習其四種之馬。北音不。閑與閒同。種，章勇反，上聲。"
                },
                {
                    "paragraph": "輶車鸞鏕，載獫歇驕。",
                    "zhushu": "輶，輕也。獫、歇驕，田犬也。長喙曰獫，短喙曰歇驕。箋云：輕車，驅逆之車也。置鵉於鑣，異於乗車也。載，始也。始田犬者，謂達其搏噬，始成之也。此皆遊於北園時所爲也。輶，由九反，音由。鵉，羅端反。鑣，彼驕反。獫，力念反，說文音力見反。歇，本又作猲，許謁反，說文音火遏反。驕，本又作獢，同，許喬反。輕，遣政反，又如字，下同。驅，丘遇反，或丘于反。乗，仁正反。搏音博，舊音付。",
                    "type": 2
                },
                {
                    "paragraph": "駟鐵三章，章四句。",
                    "zhushu": "",
                    "type": 2
                },
                {
                    "paragraph": "小戎美襄公也。備其兵甲，以討西戎。西戎方彊，而征伐不休，國人則矜其車甲，婦人能閔其君子焉。",
                    "zhushu": "箋云：矜，夸大也。國人夸大其車甲之盛，有樂之意也。婦人閔其君子，恩義之至也。作者叙内外之志，所以美君政教之功。小戎，兵車也。鄭云：羣臣兵車，故曰小戎。王云：駕兩馬者。矜，居澄反。夸，苦花反。樂音岳，又音洛。"
                },
                {
                    "paragraph": "小戎俴収，五楘梁輈。",
                    "zhushu": "俴，淺。収，軫也。五，五束也。楘，歷録也。梁輈，輈上勾衡也。一輈五束，束有歷録。箋云：此羣臣之兵車，故曰小戎。輈，陟留反。俴，錢淺反。収如字。楘音木，本又作鞪。軫，之忍反。"
                },
                {
                    "paragraph": "游環脅驅，",
                    "zhushu": "叶去。"
                },
                {
                    "paragraph": "隂靷鋈續。",
                    "zhushu": "游環，靷環也。游在背上，所以禦出也。脅驅，慎駕具，所以止入也。隂，揜軌也。靷，所以引也。鋈，白金也。續，續靷也。箋云：游環在背上無常處，貫驂之外轡，以禁其出。脅驅者，著服馬之外脅，以止驂之入。揜軌在軾前垂輈上。鋈續，白金飾續靷之環。驅，夲亦作駈，起俱反。靳，居覲反。靷，之忍反。鋈音沃，舊音惡。續，義如字，徐辭屢反。禦，魚吕反。慎，或作順，義亦兩通。揜，于撿反。常，昌慮反。服，直畧反，又丁畧反。軾音式，本亦作式。飾音失。"
                },
                {
                    "paragraph": "文茵暢轂，駕我騏馵。",
                    "zhushu": "文茵，虎皮也。暢轂，長轂也。騏，騏文也。左足白曰馵。箋云：此上六句者，國人所矜。茵音因。文茵，以虎皮爲茵。茵，車席也。暢，勑亮反。轂音谷。騏音其。馵，之樹反。"
                },
                {
                    "paragraph": "言念君子，温其如玉。",
                    "zhushu": "箋云：言，我也。念君子之性，温然如玉。玉有五德。"
                },
                {
                    "paragraph": "在其板屋，亂我心曲。",
                    "zhushu": "西戎板屋。箋云：心曲，心之委曲也。憂則心亂也。此上四句者，婦人所用，閔其君子。"
                },
                {
                    "paragraph": "四牡孔阜，六轡在手。騏駵是中，騧驪是驂。",
                    "zhushu": "黄馬黒喙曰騧。箋云：赤身黒鬛曰駵。中，中服也。驂，兩騑也。駵音留。騧，古花反。鬛，本又作𩧆，力輒反。騑，芳非反。"
                },
                {
                    "paragraph": "龍盾之合，鋈以觼軜。",
                    "zhushu": "龍盾，畫龍其盾也。合，合而載之。軜，驂内轡也。箋云：鋈以觼軜，軜之觼以白金爲飾也。軜繫於軾前。盾，順允反，徐又音允。觼，古穴反。軜音納，内也。"
                },
                {
                    "paragraph": "言念君子，温其在邑。",
                    "zhushu": "在敵邑也。"
                },
                {
                    "paragraph": "方何爲期？胡然我念之？",
                    "zhushu": "箋云：方今以何時爲還期乎？何以然了不來？言望之也。"
                },
                {
                    "paragraph": "俴駟孔羣，厹矛鋈錞。蒙伐有苑，",
                    "zhushu": "俴駟，四介馬也。孔，甚也。厹，三隅矛也。錞，鐏也。蒙，討羽也。伐，中干也。苑，文貌。箋云：俴，淺也。謂以薄金爲介之札。介，甲也。甚羣者，言和調也。蒙，厖也。討，雜也。畫雜羽之文於伐，故曰厖伐。駟音肆。俴駟，韓詩云：駟馬不著甲曰俴駟。厹音求，三隅矛也。錞，徒對反，舊徒猥反，一音敦。說文云：矛㦸下銅鐏。蒙如字，本或作𢧕，音同，鄭云：厖也。介音界。鐏，徂寸反，又子遯反。札，側八反。厖，莫江反。"
                },
                {
                    "paragraph": "虎韔鏤膺。交韔二弓，竹閉緄縢。",
                    "zhushu": "虎，虎皮也。韔，弓室也。膺，馬𢃄也。交韔，交二弓於韔中也。閉，紲。緄，䋲。縢，約也。箋云：鏤膺，有刻金飾也。韔，勑亮反，下同，本亦作暢。鏤，魯豆反。膺，于澄反。閉，悲位反，本一作䩛。鄭注周禮云：弓檠曰䩛。弛則縳於弓裏，備損傷也，以竹爲之。䩛音悲位反，徐邉患反，一音必結反。緄，古本反。縢，直登反。紲，息列反。"
                },
                {
                    "paragraph": "言念君子，載寢載興。厭厭良人，秩秩德音。",
                    "zhushu": "厭厭，安靜也。秩秩，有知也。箋云：此旣閔其君子𥨊起之勞，又思其性與德也。載音再，載寢載興，言思之深而起居不寕也。寢音青，上聲。興如字。厭，於賢反。夊音燕。良音良。秩，陳乙反，音直。知，去聲，本亦作智。音，一陵切。起如字。勞音潦。",
                    "type": 2
                },
                {
                    "paragraph": "小戎三章，章十句。",
                    "zhushu": "",
                    "type": 2
                },
                {
                    "paragraph": "蒹葭刺襄公也。未能用周禮，將無以固其國焉。",
                    "zhushu": "秦處周之舊土，其人被周之德敎日乆矣。今襄公新爲諸侯，未習周之礼法，故國人未服焉。蒹，古恬反。葭音加。被，皮寄反。"
                },
                {
                    "paragraph": "蒹葭蒼蒼，白露爲霜。",
                    "zhushu": "興也。蒹，薕。葭，蘆也。蒼蒼，盛也。白露疑戻爲霜然後歳事成。國家待禮然後興。箋云：蒹葭在衆草之中，蒼蒼然彊，至白露疑戾爲霜，則成而黄。㒷者，喻衆民之不從襄公政令者，得周禮以敎之則服。薕音廉。"
                },
                {
                    "paragraph": "所謂伊人，在水一方。",
                    "zhushu": "伊，維也。一方，難至矣。箋云：伊當作繄，繄猶是也。所謂是知周禮之賢人，乃在大水之一邊，假喻以言逺。繄，扵奚反。"
                },
                {
                    "paragraph": "遡洄從之，道阻且長。",
                    "zhushu": "逆流而上曰遡洄。逆礼則莫能以至也。箋云：此言不以敬順往求之，則不能得見。遡，蘇路反。洄音廻。上，時掌反。"
                },
                {
                    "paragraph": "遡游從之，宛在水中央。",
                    "zhushu": "順流而渉曰遡遊。順禮求濟，道來迎之。箋云：宛，坐見貌。以敬順求之則近耳，易得見也。宛，紆阮反，夲亦作苑。易，以䜴反。"
                },
                {
                    "paragraph": "蒹葭淒淒，白露未晞。",
                    "zhushu": "淒淒，猶蒼蒼也。晞，乾也。箋云云：未晞，未為霜。淒，夲亦作萋，七奚反。晞音希。"
                },
                {
                    "paragraph": "所謂伊人，在水之湄。",
                    "zhushu": "湄，水隒也。湄音眉。隒，魚檢反，又音檢。"
                },
                {
                    "paragraph": "遡洄從之，道阻且躋。",
                    "zhushu": "躋，升也。箋云：升者，言其難至如升阪。躋，本又作隮，子西反。"
                },
                {
                    "paragraph": "遡游從之，宛在水中坁。",
                    "zhushu": "坁，小者也。坁，直戸反。"
                },
                {
                    "paragraph": "蒹葭采采，白露未已。",
                    "zhushu": "采采，猶淒淒也。未已，猶未止也。"
                },
                {
                    "paragraph": "所謂伊人，在水之涘。",
                    "zhushu": "涘，厓也。涘音俟。"
                },
                {
                    "paragraph": "遡洄從之，道阻且右。",
                    "zhushu": "右，出其右也。箋云：右者，言其迂迴也。迂音于。"
                },
                {
                    "paragraph": "遡游從之，宛在水中沚。",
                    "zhushu": "小渚曰沚。沚音止。",
                    "type": 2
                },
                {
                    "paragraph": "蒹葭三章，章八句。",
                    "zhushu": "",
                    "type": 2
                },
                {
                    "paragraph": "終南戒襄公也。能取周地，始爲諸侯，受顯服，大夫美之，故作是詩以戒勸之。",
                    "zhushu": ""
                },
                {
                    "paragraph": "終南何有？有條有梅。",
                    "zhushu": "興也。終南，周之名山中南也。條，槄。梅，柟也。冝以戒不冝也。箋云：問何有者，意以爲名山高大，冝有茂木也。興者，喻人君有盛德，乃冝有𩔰服，猶山之木有大小也。此之謂戒勸。條，本又作條，音同。槄，吐刀反，山榎也。柟，如塩反，沈云：孫炎稱荆州曰柟，揚州曰梅，重實，揚州人不聞名柟。"
                },
                {
                    "paragraph": "君子至止，錦衣狐裘。",
                    "zhushu": "錦衣，采色也。狐裘，朝廷之服也。箋云：至止者，受命服於天子而來也。諸侯狐裘錦衣以裼之。朝，直遥反。揚，星歴反。"
                },
                {
                    "paragraph": "顔如渥丹，其君也哉？",
                    "zhushu": "箋云：渥，厚漬也。顏色如厚漬之丹，言赤而澤也。其君也哉，儀貌尊嚴也。渥，於角反。丹如字，韓詩作沰，音各反。沰，赭也。淳，之純反，又如字，夲亦作厚字。漬，辭四反。"
                },
                {
                    "paragraph": "終南何有？有紀有堂。",
                    "zhushu": "紀，基也。堂，畢道平如堂也。箋云：畢也，堂也，亦髙大之山所宜有也。畢，終南山之道名，邊如堂之牆然。紀如字，夲亦作屺，沈音起。"
                },
                {
                    "paragraph": "君子至止，黻衣繡裳。",
                    "zhushu": "黒與青謂之黻，五色備謂之繡。黻音弗。"
                },
                {
                    "paragraph": "佩玉將將，壽考不忘。",
                    "zhushu": "將，七羊反。",
                    "type": 2
                },
                {
                    "paragraph": "終南二章，章六句。",
                    "zhushu": "",
                    "type": 2
                },
                {
                    "paragraph": "黃鳥哀三良也。國人刺穆公以人從死，而作是詩也。",
                    "zhushu": "三良，三善臣也，謂奄息、仲行、鍼虎也。從死，自殺以從死。行，户郎反，下皆同。鍼，其廉反，徐又音針。"
                },
                {
                    "paragraph": "交交黃鳥，止于𣗥。",
                    "zhushu": "興也。交交，小貌。黃鳥以時往來得其所。人以壽命終亦得其所。箋云：黄鳥止干𣗥，以求安已也。此𣗥若不安則移。興者，喻臣之事君亦然。今穆公使臣從死，刺其不得黃鳥止于𣗥之本意。壽音受，又如字。"
                },
                {
                    "paragraph": "誰從穆公？子車奄息。",
                    "zhushu": "子車，氏；奄息，名。箋云：言誰從穆公者，傷之。"
                },
                {
                    "paragraph": "維此奄息，百夫之特。",
                    "zhushu": "乃特百夫之德。箋云：百夫之中最雄俊也。"
                },
                {
                    "paragraph": "臨其穴，惴惴其慄。",
                    "zhushu": "惴惴，懼也。箋云：穴謂塚壙中也。秦人哀傷此奄息之死，臨視其壙，皆爲之悼慄。惴，之瑞反。慄音栗。壙，苦晃反。"
                },
                {
                    "paragraph": "彼蒼者天，殱我良人！",
                    "zhushu": "殱，盡。良，善也。箋云：言彼蒼者天，愬之。殱，子廉反，徐又息廉反。愬，蘇路反。"
                },
                {
                    "paragraph": "如可贖𠔃，人百其身！",
                    "zhushu": "箋云：如此𡘤息之死，可以他人贖之者，人皆百其身，謂一身百死猶爲之，惜善人之甚。贖，食燭反，又音樹。"
                },
                {
                    "paragraph": "交交黃鳥，止于桑。誰從穆公？子車仲行。",
                    "zhushu": "箋云：仲行，字也。"
                },
                {
                    "paragraph": "維此仲行，百夫之防。",
                    "zhushu": "防，比也。箋云：防猶當也。言比一人當百夫。防，徐云：毛音方。"
                },
                {
                    "paragraph": "臨其穴，惴惴其慄。彼蒼者天，殱我良人！如可贖𠔃，人百其身。",
                    "zhushu": ""
                },
                {
                    "paragraph": "交交黃鳥，止于楚。誰從穆公？子車鍼虎。維此鍼虎，百夫之禦。",
                    "zhushu": "禦，當也。禦，魚呂反，注同。"
                },
                {
                    "paragraph": "臨其穴，惴惴其慄。彼蒼者天，殱我良人！如可贖𠔃，人百其身。",
                    "zhushu": "",
                    "type": 2
                },
                {
                    "paragraph": "黃鳥三章，章十二句。",
                    "zhushu": "",
                    "type": 2
                },
                {
                    "paragraph": "晨風刺康公也。忘穆公之業，始棄其賢臣焉。",
                    "zhushu": ""
                },
                {
                    "paragraph": "鴥彼晨風，鬱彼北林。",
                    "zhushu": "興也。鴥，疾飛貌。晨風，鸇也。欎，積也。北林，林名也。先君招䝨人，賢人往之，疾如晨風之飛入北林。箋云：先君，謂穆公。鴥，說文作鴧，尹橘反，字林于叔反。鸇，字又作 ，之然反，草木䟽云：似鷂，青色。說文止仙反，字林已仙反。駃，所吏反。"
                },
                {
                    "paragraph": "未見君子，憂心欽欽。",
                    "zhushu": "思望之，心中欽欽然。箋云：言穆公始未見賢者之時，思望而憂之。"
                },
                {
                    "paragraph": "如何如何？忘我實多。",
                    "zhushu": "今則忘之矣。箋云：此以穆公之意責康公。如何如何乎？女忘我之事實多。"
                },
                {
                    "paragraph": "山有苞櫟，隰有六駮。",
                    "zhushu": "檪，木也。駮如馬，倨牙，食虎豹。箋云：山之檪，隰之駮，皆其所冝有也。以言賢者亦囯家所冝有。櫟，盧狄反。駮，邦角反，獸名。草木䟽云：駮馬，木名，梓榆也。倨音據。"
                },
                {
                    "paragraph": "未見君子，憂心靡樂。如何如何？忘我實多。",
                    "zhushu": ""
                },
                {
                    "paragraph": "山有苞棣，隰有樹檖。",
                    "zhushu": "棣，唐棣也。檖，赤羅也。樂音洛。棣音悌。檖音遂，或作遂。"
                },
                {
                    "paragraph": "未見君子，憂心如醉。如何如何？忘我實多。",
                    "zhushu": "",
                    "type": 2
                },
                {
                    "paragraph": "晨風三章，章六句。",
                    "zhushu": "",
                    "type": 2
                },
                {
                    "paragraph": "無衣刺用兵也。秦人刺其君好攻戰，亟用兵，而不與民同欲焉。",
                    "zhushu": "好，呼報反，下注同。攻，古弄反，又如字，下注同。亟，欺兾反。"
                },
                {
                    "paragraph": "豈曰無衣？與子同袍。",
                    "zhushu": "興也。袍，襺也。上與百姓同欲，則百姓樂致其死。箋云：此責康公之言也。君豈甞曰女無衣，我與女共袍乎？言不與民同欲。袍，抱毛反。襺，古𩔰反，本亦作繭。"
                },
                {
                    "paragraph": "王于興師，脩我戈矛，與子同仇。",
                    "zhushu": "戈長六尺六寸，矛長二丈。天下有道，則禮樂征伐自天子出。仇，匹也。箋云：于，於也。怨耦曰仇。君不與我同欲，而於王興師，則云脩我戈矛，與子同仇，往伐之。刺其好攻戰。仇音求。長，直亮反，又如字，下同。"
                },
                {
                    "paragraph": "豈曰無衣？與子同澤。",
                    "zhushu": "澤，潤澤也。箋云：澤，褻衣，近汗垢。澤如字，說文作釋，云：袴也。䙝，仙列反。近，附近之近。汙音烏，又汙穢之汙。垢，古口反。"
                },
                {
                    "paragraph": "王于興師，修我矛㦸，與子偕作。",
                    "zhushu": "作，起也。箋云：㦸，車㦸常也。"
                },
                {
                    "paragraph": "豈曰無衣？與子同裳。王于興師，修我甲兵，與子偕行。",
                    "zhushu": "行，往也。",
                    "type": 2
                },
                {
                    "paragraph": "無衣三章，章五句。",
                    "zhushu": "",
                    "type": 2
                },
                {
                    "paragraph": "渭陽康公念母也。康公之母，晉獻公之女。文公遭麗姫之難，未反，而秦姫卒。穆公納文公，康公時爲大子，贈送文公于渭之陽，念母之不見也。我見舅氏，如母存焉。及其即位，而作是詩也。",
                    "zhushu": "渭陽，音謂，水名，水北曰陽。麗，本作驪，同，力馳反。難，乃旦反。大音泰。"
                },
                {
                    "paragraph": "我送舅氏，曰至渭陽。",
                    "zhushu": "母之昆弟曰舅。箋云：渭，水名也。秦是時都雍，至渭陽者，蓋東行送舅氏於咸陽之地。雍，於用反，縣名，今屬扶風。"
                },
                {
                    "paragraph": "何以贈之？路車乗黃。",
                    "zhushu": "贈，送也。乗黃，四馬也。乗，繩證反，注同。"
                },
                {
                    "paragraph": "我送舅氏，悠悠我思。何以贈之？瓊瑰玉佩。",
                    "zhushu": "瓊瑰，石次玉。思，息嗣反。瑰，古囬反。",
                    "type": 2
                },
                {
                    "paragraph": "渭陽二章，章四句。",
                    "zhushu": "",
                    "type": 2
                },
                {
                    "paragraph": "權輿刺康公也。忘先君之舊臣，與賢者有始而無終也。",
                    "zhushu": "與音餘。"
                },
                {
                    "paragraph": "於我乎，夏屋渠渠，",
                    "zhushu": "夏，大也。箋云：屋，具也。渠渠，猶勤勤也。言君始於我厚，設禮食大具以食我，其意勤勤然。夏，胡雅反。屋如字。渠，其居反。食音嗣，注篇内同。"
                },
                {
                    "paragraph": "今也毎食無餘。",
                    "zhushu": "箋云：此言君今遇我薄，其食我纔足耳。"
                },
                {
                    "paragraph": "于嗟乎，不承權輿。",
                    "zhushu": "承，継也。權輿，始也。"
                },
                {
                    "paragraph": "於我乎，每食四簋，",
                    "zhushu": "四簋，黍稷稲梁。簋音軌。内方外圎曰簋，以盛黍稷；外方内圎曰簠，用貯稲粱。皆容一斗二升。"
                },
                {
                    "paragraph": "今也毎食不飽。于嗟乎，不承權輿。",
                    "zhushu": "",
                    "type": 2
                },
                {
                    "paragraph": "權輿二章，章五句。",
                    "zhushu": "",
                    "type": 2
                },
                {
                    "paragraph": "秦國十篇，二十七章，百八十一句。",
                    "zhushu": ""
                }
            ]
        },
        {
            "name": "國風陳宛丘詁訓傳第十二",
            "paragraphs": [
                {
                    "paragraph": "陳宛丘詁訓傳第十二",
                    "zhushu": "陳者，胡公嬀滿之所封也。其先虞舜之胄有虞遏父者，爲周陶正。武王賴其噐用，與其神明之後，故妻以元女。其子滿乃封於陳，以備三恪。其地宓羲之墟，在古豫州之界，宛丘之側。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "宛丘刺幽公也。淫荒昬亂，游蕩無度焉。",
                    "zhushu": "宛，怨阮反。爾雅云：宛中，宛丘。郭云：中央隆髙也。度音如字。"
                },
                {
                    "paragraph": "子之湯兮，宛丘之上兮。",
                    "zhushu": "子，大夫也。湯，蕩也。四方髙，中央下曰宛丘。箋云：子者，斥幽公。游蕩無所不爲。湯，佗郎反，舊他浪反。"
                },
                {
                    "paragraph": "洵有情𠔃，而無望𠔃。",
                    "zhushu": "洵，信也。箋云：此君信有淫荒之情，其威儀無可觀望而則俲。洵音荀。俲，户敎反。"
                },
                {
                    "paragraph": "坎其擊鼓，宛丘之下。",
                    "zhushu": "坎坎，擊鼓聲。坎，苦感反。"
                },
                {
                    "paragraph": "無冬無夏，值其鷺羽。",
                    "zhushu": "值，持也。鷺鳥之羽，可以爲翳。箋云：翳，舞者所持以指麾。值，直置反。鷺音路，白鳥也，一名春鉏。翳，於計反。麾，毀危反，字又作撝。"
                },
                {
                    "paragraph": "坎其擊𦈢，宛丘之道。",
                    "zhushu": "盎謂之𦈢。𦈢，方有反。盎，本亦作㼜，烏浪反。"
                },
                {
                    "paragraph": "無冬無夏，值其鷺翿。",
                    "zhushu": "翿，翳也。翿音導，又音陶。",
                    "type": 2
                },
                {
                    "paragraph": "宛丘三章，章四句。",
                    "zhushu": "",
                    "type": 2
                },
                {
                    "paragraph": "東門之枌疾亂也。幽公淫荒，風化之所行，男女棄其舊業，亟㑹於道路，歌舞於市井爾。",
                    "zhushu": "枌，符云反。亟，欺兾反。"
                },
                {
                    "paragraph": "東門之枌，宛丘之栩。",
                    "zhushu": "枌，白榆也。栩，杼也。囯之交㑹，男女之所聚。栩，况浦反。杼，常汝反，說文丈與反。"
                },
                {
                    "paragraph": "子仲之子，婆娑其下。",
                    "zhushu": "子仲，陳大夫氏。婆娑，舞也。箋云：之子，男子也。婆，歩波反，說文作媻，音同。娑，素何反。"
                },
                {
                    "paragraph": "榖且于羗，南方之原。",
                    "zhushu": "榖，善也。原，大夫氏。箋云：且，明。于，曰。差，擇也。朝日善明，曰相擇矣，以南方原氏之女可以爲上處。旦，鄭音且，本亦作且，王七也反，苟且也，徐子餘反。差，鄭初佳反，王音嗟，韓詩作嗟，徐七何反。沉云：毛意不作嗟。案：毛無改字，冝從鄭讀。曰音越，下曰往矣同。"
                },
                {
                    "paragraph": "不績其麻，市也婆娑。",
                    "zhushu": "箋云：績麻者，婦人之事也。疾其今不爲。"
                },
                {
                    "paragraph": "榖旦于逝，越以鬷邁。",
                    "zhushu": "逝，往。鬷，数。邁，行也。箋云：越，於。鬷，揔也。朝旦善明，曰往矣，謂之所㑹処也。於是以揔行，欲男女合行。鬷，子公反，毛、鄭揔也。處，昌慮反。"
                },
                {
                    "paragraph": "視爾如荍，貽我握椒。",
                    "zhushu": "荍，芘芣也。椒，芬香也。箋云：男女交㑹而相說，曰：我視女之顔色，美如茈芣之華然。女乃遺我一握之椒，交情好也。此本淫亂之所由。荍，祁饒反，郭云：荆葵也。芘音毗，又芳耳反。芣音浮，又芳九反。說音恱。遺，惟季反。好，呼報反。",
                    "type": 2
                },
                {
                    "paragraph": "東門之枌三章，章四句。",
                    "zhushu": "",
                    "type": 2
                },
                {
                    "paragraph": "衡門誘僖公也。愿而無立志，故作是詩以誘掖其君也。",
                    "zhushu": "誘，進也。掖，扶持也。衡如字。沈云：此古文横字。誘音酉。愿，音願，謹也。掖音亦。"
                },
                {
                    "paragraph": "衡門之下，可以棲遟。",
                    "zhushu": "衡門，横木爲門，言淺陋也。棲遟，遊息也。箋云：賢者不以衡門之淺陋，則不游息於其下。以喻人君不可以囯小，則不興治致政化。棲音西。治，直吏反。"
                },
                {
                    "paragraph": "泌之洋洋，可以樂飢。",
                    "zhushu": "泌，泉水也。洋洋，廣大也。樂飢，可樂道忘飢。箋云：飢者，不足於食也。泌水之流洋洋然，飢者見之，可飲以𤻲飢，以喻人君慤愿，任用賢臣，則政敎成，亦猶是也。泌，悲位反。洋音羊。樂，本又作𤻲，毛音洛，鄭力召反。沈云：舊皆作樂字。晚詩本有作疒下樂，以形声言之，殊非其義。療字當從疒下尞。案：說文云：𤻲，治也。療或𤻲字也。則毛本止作樂，鄭本作𤻲，注放此。慤，苦角反。"
                },
                {
                    "paragraph": "豈其食魚，必河之魴？豈其取妻，必齊之姜？",
                    "zhushu": "箋云：此言何必河之魴然後可食，取其口美而已。何必大囯之女然後可妻，亦取貞順而已。以喻君任臣何必聖人，亦取忠孝而已。齊，姜姓。魴音房。取音娶，下文同。"
                },
                {
                    "paragraph": "豈其食魚，必河之鯉？豈其取妻，必宋之子？",
                    "zhushu": "箋云：宋，子姓。",
                    "type": 2
                },
                {
                    "paragraph": "衡門三章，章四句。",
                    "zhushu": "",
                    "type": 2
                },
                {
                    "paragraph": "東門之池刺時也。疾其君之淫昬，而思賢女以配君子也。",
                    "zhushu": "○池，孔安囯云：停水曰池。"
                },
                {
                    "paragraph": "東門之池，可以漚麻。",
                    "zhushu": "興也。池，城池也。漚，柔也。箋云：於也中柔麻，使可緝績作衣服。興者，喻賢女能柔順君子，成其德敎。漚，烏豆反。緝，七立反，西州人謂績爲緝。"
                },
                {
                    "paragraph": "彼羙淑姫，可以晤歌。",
                    "zhushu": "晤，遇也。箋云：晤猶對也。言淑姫賢女，君子冝與對歌相切化也。淑音叔，本亦作叔，善也。晤，五故反。"
                },
                {
                    "paragraph": "東門之池，可以漚紵。彼羙淑姫，可與晤語。",
                    "zhushu": ""
                },
                {
                    "paragraph": "東門之池，可以漚菅。彼羙淑姫，可與晤言。",
                    "zhushu": "言，道也。紵，直吕反，字又作苧。菅，古顔反，茅已漚爲菅。",
                    "type": 2
                },
                {
                    "paragraph": "東門之池三章，章四句。",
                    "zhushu": "",
                    "type": 2
                },
                {
                    "paragraph": "東門之楊刺時也。昬姻失時，男女多違。親迎，女猶有不至者也。",
                    "zhushu": "迎，魚敬反，下注同。"
                },
                {
                    "paragraph": "東門之楊，其葉牂牂。",
                    "zhushu": "興也。牂牂然，盛貌。言男女失時，不逮秋冬。箋云：楊葉牂牂，三月中也。興者，喻時晚也，失仲春之月。牂，子桑反。"
                },
                {
                    "paragraph": "昬以爲期，明星煌煌。",
                    "zhushu": "期而不至也。箋云：親迎之禮以昬時，女留他色，不肯時行，乃至大星煌煌然。煌音皇。"
                },
                {
                    "paragraph": "東門之楊，其葉肺肺。",
                    "zhushu": "肺肺，猶牂牂也。肺，普貝反，又蒲貝反。"
                },
                {
                    "paragraph": "昬以爲期，明星晢晢。",
                    "zhushu": "晢晢，猶煌煌也。晢，之丗。",
                    "type": 2
                },
                {
                    "paragraph": "東門之楊二章，章四句。",
                    "zhushu": "",
                    "type": 2
                },
                {
                    "paragraph": "墓門刺陳佗也。陳佗無良師傅，以至於不義，惡加於萬民焉。",
                    "zhushu": "不義者，謂弑君而自立。它，本亦作佗，司，徒多反，五父也，史記以爲厲公。弑音試，本又作殺，同。"
                },
                {
                    "paragraph": "墓門有𣗥，斧以斯之。",
                    "zhushu": "興也。墓門，墓道之門。斯，析也。幽間希行，用生此𣗥薪，維斧可以開析之。箋云：興者，喻陳佗由不覩賢師良傳之訓道，至䧟於誅絶之罪。斯，所冝反，又如字，又音梳。鄭注尚書云：斯，析也。爾雅云：斯，侈，離也。孫炎云：斯，析之離，讀者如字。析，星暦反。閒音閑。覩，都魯反，又作睹。"
                },
                {
                    "paragraph": "夫也不良，國人知之。",
                    "zhushu": "夫，傳相也。箋云：良，善也。陳佗之師傳不善，群臣皆知之，言其罪惡著也。相，息亮反。"
                },
                {
                    "paragraph": "知而不已，誰昔然矣。",
                    "zhushu": "昔，乆也。箋云：已，猶去也。誰昔，昔也。國人皆知其有罪惡而不誅退，終致禍難，自古昔之時常然。去，羗吕反。難，乃旦反。"
                },
                {
                    "paragraph": "墓門有梅，有鴞萃止。",
                    "zhushu": "梅，柟也。鴞，惡声之鳥也。萃，集也。箋云：梅之樹，善惡自耳，徒以鴞集其上而鳴，人則惡之，樹因思矣。以喻陳佗之性夲未必惡，師傅惡而陳佗従之而惡。鴞，户驕反。萃，徂酔反。柟，冉𥂠反。惡，烏路反。"
                },
                {
                    "paragraph": "夫也不良，歌以訊之。",
                    "zhushu": "訊，告也。箋云：歌謂作此詩也。旣作，又使工歌之，是謂之告。訊，本又作誶，音信，徐息悴反。韓詩：訊，諌也。"
                },
                {
                    "paragraph": "訊予不顧，顚倒思予。",
                    "zhushu": "箋云：予，我也。歌以告之，女不顧念我言，至於敬㓕顚倒之急，乃思我之言，言其晚也。",
                    "type": 2
                },
                {
                    "paragraph": "墓門二章，章六句。",
                    "zhushu": "",
                    "type": 2
                },
                {
                    "paragraph": "防有鵲巢憂讒賊也。宣公多信讒，君子憂懼焉。",
                    "zhushu": ""
                },
                {
                    "paragraph": "防有鵲巢，卭有旨苕。",
                    "zhushu": "興也。防，邑也。卭，丘也。苕，草也。箋大：防之有鵲巢，卭之有美苕，處勢自然。興者，喻宣公信多言之人，故致此讒人。卭，其恭反。苕，徒凋反。"
                },
                {
                    "paragraph": "誰侜予羙？心焉忉忉。",
                    "zhushu": "侜，張誑也。箋云：誰，誰讒人也。女衆讒人，誰侜張誑欺我所美之人乎？使我心忉忉然。所美，謂宣公。侜，陟留反，說文云：有廱蔽也。美，韓詩作娓，音尾。娓，美也。忉，都勞反。誰，九况反。"
                },
                {
                    "paragraph": "中唐有甓，卭有旨虉，",
                    "zhushu": "中，中庭也。唐，堂塗也。甓，令適也。虉，綬草也。甓，蒲歴反。虉，五歴反。令音零，字書作瓴。適，都歴反，字書作甋。綬，音受。"
                },
                {
                    "paragraph": "誰侜予美？心焉惕惕。",
                    "zhushu": "惕惕，猶忉忉也。惕，吐歷反。",
                    "type": 2
                },
                {
                    "paragraph": "防有鵲巢二章，章四句。",
                    "zhushu": "",
                    "type": 2
                },
                {
                    "paragraph": "月出刺好色也。在位不好德，而說羙色焉。",
                    "zhushu": "好，呼報反，序同。說音恱，澤陂詩同。"
                },
                {
                    "paragraph": "月出皎𠔃，",
                    "zhushu": "興也。皎，月光也。箋云：興者，喻婦人有羙色之白晳。皎，古了反，夲又作皦。晳，星歴反。"
                },
                {
                    "paragraph": "佼人僚𠔃。舒窈紏𠔃，",
                    "zhushu": "僚，好貌。舒，遲也。窈糾，舒之姿也。佼，字又作姣，古卯反，好也。方言云：自關而東，河、済之間，凡好謂之姣。僚，本亦作嫽，音同，音了。窈，烏了反，又于表反。糾，其趙反，又其小反，一音其了反，說文音己小反，又居酉反。"
                },
                {
                    "paragraph": "勞心悄兮。",
                    "zhushu": "悄，憂也。箋云：思而不見則憂。悄，七小反。"
                },
                {
                    "paragraph": "月岀皓兮，佼人懰兮。舒懮受𠔃，勞心慅𠔃。",
                    "zhushu": "皓，胡老反。懰，本又作劉，同，力乆反，好兒，埤蒼作嬼。嬼，妖也。懮，於乆反，舒皃。搔，七老反，憂也。"
                },
                {
                    "paragraph": "月岀照𠔃，佼人燎𠔃。舒夭紹𠔃，勞心慘𠔃。",
                    "zhushu": "燎，力召反，又力弔反。夭，於表反。慘，七感反，憂也。",
                    "type": 2
                },
                {
                    "paragraph": "月岀三章，章四句。",
                    "zhushu": "",
                    "type": 2
                },
                {
                    "paragraph": "株林刺靈公也。淫乎夏姫，驅馳而往，朝夕不休息焉。",
                    "zhushu": "夏姫，陳大夫妻，夏徴舒之母，鄭女也。徴舒字子南。夫字御叔。株，陟朱反。夏，户雅反，注下同。御，魚吕反，又如字。"
                },
                {
                    "paragraph": "胡爲乎株林？從夏南。",
                    "zhushu": "株林，夏氏邑也。夏南，夏徴舒也。箋云：陳人責靈公：君何爲之株林，從夏氏子南之母爲淫泆之行？泆音逸。行，下孟反。"
                },
                {
                    "paragraph": "匪適株林，從夏南。",
                    "zhushu": "箋云：匪，非也。言我非之株林，從夏氏子南之母爲淫泆之行，自之他耳。觝相之辤。觝，都礼反。"
                },
                {
                    "paragraph": "駕我乗馬，說于株野。乗我乗駒，朝食于株。",
                    "zhushu": "大夫乗駒。箋云：我，囯乆我君也。君親乗君乗馬，乗君乗駒，変易車乗，以至株林。或說舍焉，或朝食焉。又責之也。馬六尺以下曰駒。乗，繩證反，下乗驕、注君乗馬、君乗驕、車乗並同。說音稅，舎也，注同。驕音駒。沈云：或作駒字，是後人改之。皇皇者華篇内同。",
                    "type": 2
                },
                {
                    "paragraph": "株林二章，章四句。",
                    "zhushu": "",
                    "type": 2
                },
                {
                    "paragraph": "澤陂刺時也。言靈公君臣淫於其國，男女相說，憂思感傷焉。",
                    "zhushu": "君臣淫於囯，謂与孔寕、儀行父也。感傷，謂涕泗滂沱。陂，彼皮反。思，息嗣反。父音甫。涕，他弟反。泗音四。滂，普光反。沱，徒河反，下文同。"
                },
                {
                    "paragraph": "彼澤之陂，有蒲與荷。",
                    "zhushu": "興也。陂，澤障也。荷，芙蕖也。箋云：蒲，柔滑之物。芙蕖之莖曰荷，生而佼大。興者，蒲以喻所說男之性，荷以喻所說女之容體也。正以陂中二物興者，喻淫風由同姓生。荷音河。障，章亮反。夫音符，本亦作芙，下同。渠，其居反，本亦作蕖。莖，幸耕反。佼，古卯反。"
                },
                {
                    "paragraph": "有美一人，傷如之何。",
                    "zhushu": "傷无礼也。箋云：傷，思也。我思此美人，當如之何而得見之？"
                },
                {
                    "paragraph": "寤寐無爲，涕泗滂沱。",
                    "zhushu": "自目曰涕。自鼻曰泗。箋云：寤，斍也。斍音敎。"
                },
                {
                    "paragraph": "彼澤之陂，有蒲與蕳。",
                    "zhushu": "蕳，蘭也。箋云：蕳當作蓮。蓮，芙蕖實也。蓮以喻女之言信。蕳，毛古顔反，鄭改作蓮，練田反。"
                },
                {
                    "paragraph": "有羙一人，碩大且卷。",
                    "zhushu": "卷，好貌。卷，本又作婘，同，其貟反。"
                },
                {
                    "paragraph": "寤寐無爲，中心悁悁。",
                    "zhushu": "悁悁，猶悒悒也。悁，烏玄反。"
                },
                {
                    "paragraph": "彼澤之陂，有蒲菡蓞。",
                    "zhushu": "菡蓞，荷華也。箋云：華以喻女之顔色。菡，本又作莟，又作𣣖，户感反。蓞，本又作 ，大感反。"
                },
                {
                    "paragraph": "有羙一人，碩大且儼。",
                    "zhushu": "儼，矜莊貌。儼，本又作曮，魚檢反。"
                },
                {
                    "paragraph": "寤寐無爲，輾轉伏枕。",
                    "zhushu": "○輾，張輦反，本又作展。",
                    "type": 2
                },
                {
                    "paragraph": "澤陂三章，章六句。",
                    "zhushu": "",
                    "type": 2
                },
                {
                    "paragraph": "陳國十篇，二十六章，百二十四句。",
                    "zhushu": ""
                }
            ]
        },
        {
            "name": "國風檜羔裘詁訓傳第十三",
            "paragraphs": [
                {
                    "paragraph": "檜羔裘詁訓傳第十三",
                    "zhushu": "檜，本又作鄶，古外反。檜者，髙辛氏之火正祝融之後，妘姓之國也。其封域在古豫州外方之北，熒波之南，居溱、洧之間，祝融之故墟，是子男之囯。後爲鄭武所并焉。王云：周武王封之於濟、洛、河、潁之間，爲檜子。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "羔裘大夫以道去其君也。國小而迫，君不用道，好㓗其衣服，逍遥遊燕，而不能自強於政治，故作是詩也。",
                    "zhushu": "以道去其君者，三諌不從，待放於郊，得玦乃去。好，呼報反，下注同。治，直吏反，下注同。玞，古穴反。"
                },
                {
                    "paragraph": "羔裘逍遥，狐裘以朝。",
                    "zhushu": "羔裘以遊燕，狐裘以適朝。箋云：諸侯之朝服，緇衣羔裘，大蜡而息民，則有黄衣狐裘。今以朝服燕，𥙊服朝，是其好絜衣服也。先言燕，後言朝，見君之志不能自強於政治。朝，直遥反，注同，下篇注亦同。蜡，仕詐反。見，賢遍反。"
                },
                {
                    "paragraph": "豈不爾思？勞心忉忉。",
                    "zhushu": "國無政令，使我心勞。箋云：尓，女也。三諌不從，待放而去。思君如是，心忉忉然。忉音刀。"
                },
                {
                    "paragraph": "羔裘翶翔，狐裘在堂。",
                    "zhushu": "堂，公堂也。箋云：翶翔，猶逍遥也。"
                },
                {
                    "paragraph": "豈不爾思？我心憂傷。",
                    "zhushu": ""
                },
                {
                    "paragraph": "羔裘如膏，日岀有曜。",
                    "zhushu": "日出照曜，然後見其如膏。膏，古報反。曜，羊照反。"
                },
                {
                    "paragraph": "豈不爾思？中心是悼。",
                    "zhushu": "悼，動也。箋云：悼猶哀傷也。",
                    "type": 2
                },
                {
                    "paragraph": "羔裘三章，章四句。",
                    "zhushu": "",
                    "type": 2
                },
                {
                    "paragraph": "素冠刺不能三年也。",
                    "zhushu": "䘮礼，子爲父，父卒爲母，皆三年。時人恩薄礼廢，不能行也。爲，于僞反，下同。"
                },
                {
                    "paragraph": "庻見素冠𠔃，𣗥人欒欒𠔃，",
                    "zhushu": "庻，幸也。素冠，練冠也。𣗥，急也。欒欒，瘠貌。箋云：䘮礼，旣祥祭而縞冠素紕。時人皆觧緩，无三年之恩於其父母，而廢其䘮礼，故覬幸一見素冠，急於哀慼之人，形貌欒欒然瘠痩也。欒，力端反。瘠，情昔反。縞，古老反。紕，婢移反。觧，佳賣反。覬音兾。痩，夲亦作膄，所救反。"
                },
                {
                    "paragraph": "勞心慱慱𠔃。",
                    "zhushu": "慱慱，憂勞也。箋云：勞心者，憂不得見。慱，徒端反。"
                },
                {
                    "paragraph": "庻見素衣𠔃，",
                    "zhushu": "素冠，故素衣也。箋云：除成䘮者，其祭也朝服縞冠。朝服，緇衣素裳。然則此言素衣者，謂素裳也。"
                },
                {
                    "paragraph": "我心傷悲𠔃，聊與子同歸𠔃。",
                    "zhushu": "願見有礼之人，與之同歸。箋云：聊，猶且也。且与子同歸，欲之其家，觀其居處。"
                },
                {
                    "paragraph": "庻見素韠𠔃，",
                    "zhushu": "箋云：祥祭朝服素韠者，韠從裳色。韠音畢。"
                },
                {
                    "paragraph": "我心藴結𠔃，聊與子如一𠔃。",
                    "zhushu": "子夏三年之䘮畢，見於夫子，援琴而絃，衎衎而樂，作而曰：先王制礼，不敢不及。夫子曰：君子也。閔子騫三年之䘮畢，見於夫子，援琴而絃，切切而哀，作而曰：先王制礼，不敢過也。夫子曰：君子也。子路曰：敢問何謂也？夫子曰：子夏哀已尽，能引而致之於礼，故曰君子也。閔子騫哀未尽，能自割以礼，故曰君子也。夫三年之䘮，賢者之所輕，不肖者之所勉。箋云：聊與子如一，且欲與之居處，觀其行也。藴，紆粉反。夏，户雅反，下同。見，賢遍反，下同。援音𡊮，下同。衎，苦旦反。樂音洛。夫音符。行，下孟反。",
                    "type": 2
                },
                {
                    "paragraph": "素冠三章，章三句。",
                    "zhushu": "",
                    "type": 2
                },
                {
                    "paragraph": "隰有萇楚疾恣也。國人疾其君之淫恣，而思無情慾者也。",
                    "zhushu": "恣謂狡㹟淫戯，不以礼也。萇，丈羊反，夲草云：一名羊腸，一名羊桃。恣，姿利反。狡，古夘反。㹟，古快反，夲亦作禬，古外反。"
                },
                {
                    "paragraph": "隰有萇楚，猗儺其枝。",
                    "zhushu": "興也。萇楚，銚弋也。猗儺，柔順也。箋云：銚弋之性，始生正直，及其長大，則其枝猗儺而柔順，不妄尋蔓草木。興者，喻人少而端慤，則長大无情慾。猗，於可反。儺，乃可反。銚音遥。長，張丈反，下同。蔓音萬。少，詩照反，下同。"
                },
                {
                    "paragraph": "夭之沃沃，樂子之無知。",
                    "zhushu": "夭，少也。沃沃，壯佼也。箋云：知，匹也。疾君之恣，故於人年少沃沃之時，樂其无妃匹之意。夭，於驕反。沃，烏毒反。樂音洛，注下皆同。妃音配。"
                },
                {
                    "paragraph": "隰有萇楚，猗儺其華。夭之沃沃，樂子之無家。",
                    "zhushu": "箋云：无家，謂无夫婦室家之道。"
                },
                {
                    "paragraph": "隰有萇楚，猗儺其實。夭之沃沃，樂子之無室。",
                    "zhushu": "",
                    "type": 2
                },
                {
                    "paragraph": "隰有萇楚三章，章四句。",
                    "zhushu": "",
                    "type": 2
                },
                {
                    "paragraph": "匪風思周道也。國小政亂，憂及禍難，而思周道焉。",
                    "zhushu": "難，乃旦反。"
                },
                {
                    "paragraph": "匪風發𠔃，匪車偈𠔃。",
                    "zhushu": "發發飄風，非有道之風。偈偈疾驅，非有道之車。偈，起竭反。驅，丘遇反，又如字。"
                },
                {
                    "paragraph": "顧聸周道，中心怛𠔃。",
                    "zhushu": "怛，傷也。下國之乱，周道滅也。箋云：周道，周之政令也。廻首曰顧。怛，都逹反，慘怛也。"
                },
                {
                    "paragraph": "匪風飄𠔃，匪車嘌𠔃。",
                    "zhushu": "廻風爲飄。嘌嘌，無節度也。飄，符遥反，又必遥反。票，夲又作票，匹遥反。"
                },
                {
                    "paragraph": "顧瞻周道，中心弔𠔃。",
                    "zhushu": "弔，傷也。"
                },
                {
                    "paragraph": "誰能亨魚？漑之釡鬵。",
                    "zhushu": "漑，滌也。𩰿，釡屬。亨鱼煩則碎，治民煩則散。知亨魚則知治民矣。箋云：誰能者，言人偶能割亨者。亨，普庚反，注同，煑也。漑，夲又作摡，古愛反。釡，符甫反。𩰿音尋，又音岑，說文云：大釡也。一曰：鼎大上小下，若甑，曰𩰿，音才今反。滌，徒歴反。"
                },
                {
                    "paragraph": "誰將西歸？懷之好音。",
                    "zhushu": "周道在乎西。懷，歸也。箋云：誰將者，亦言人偶能輔周道洽民者也。檜在周之東，故言西㱕。有能西仕於周者，我則懷之以好音。謂周之舊政令。",
                    "type": 2
                },
                {
                    "paragraph": "匪風三章，章四句。",
                    "zhushu": "",
                    "type": 2
                },
                {
                    "paragraph": "檜國四篇，十二章，四十五句。",
                    "zhushu": ""
                }
            ]
        },
        {
            "name": "國風曹蜉蝣詁訓傳第十四",
            "paragraphs": [
                {
                    "paragraph": "曹蜉蝣詁訓傳第十四",
                    "zhushu": "曹者，武王之弟叔振鐸所封之囯也，爵爲伯。其封域在兖州陶丘之北，荷澤之野，今濟隂、定陶是也。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "蜉蝣刺奢也。昭公國小而迫，無法以自守，好奢而任小人，將無所依焉。",
                    "zhushu": "蜉音浮。蝣音由。昭公囯小而迫，一本作囯小而迫。案：鄭譜云：昭公好奢而任小人，曹之變風始作。此詩箋云：喻昭公之朝。是蜉蝣爲昭公詩也。譜又云：蜉蝣至下泉四篇，共公時作。今詩夲此序多無昭公字，崔集注夲有，未詳其正也。"
                },
                {
                    "paragraph": "蜉蝣之羽，衣裳楚楚。",
                    "zhushu": "㒷也。蜉蝣，渠畧也，朝生夕死，猶有羽翼以自修飾。楚楚，鮮明貌。箋云：興者，喻昭公之朝，其群臣皆小人也，徒整飾其衣裳，不知國之將迫脅，君臣死亡無日，如渠略然。　楚如字，說文作𧊲𧊲，云：㑹五采鮮色也。渠，夲或作螶，音同，其居反，注同。略，夲或作𧐋，音同。沈云：二字並不施虫，是也。朝，直遥反，下皆同，一讀下朝夕字，張遥反。"
                },
                {
                    "paragraph": "心之憂矣，於我歸處。",
                    "zhushu": "箋云：歸，依歸。君當於何依歸乎？言有危亡之難，將無所就往。難，乃旦反。"
                },
                {
                    "paragraph": "蜉蝣之翼，采采衣服。",
                    "zhushu": "采采，衆多也。"
                },
                {
                    "paragraph": "心之憂矣，於我歸息。",
                    "zhushu": "息，止也。"
                },
                {
                    "paragraph": "蜉蝣掘閱，麻衣如雪。",
                    "zhushu": "掘閱，容閱也。如雪，言鮮㓗。箋云：掘閱，掘地解閱，謂其始生時也。以解閱喻君臣朝夕變易衣服也。麻衣、深衣，諸侯之朝服，朝夕則深衣也。掘，求勿反。閱音恱。解音蟹，下同。"
                },
                {
                    "paragraph": "心之憂矣，於我歸說。",
                    "zhushu": "箋云：說猶舎息也。說音稅，協韻如字。",
                    "type": 2
                },
                {
                    "paragraph": "蜉蝣三章，章四句。",
                    "zhushu": "",
                    "type": 2
                },
                {
                    "paragraph": "候人刺近小人也。共公逺君子而好近小人焉。",
                    "zhushu": "○候人，官名。近，附近之近，下同。共音㳟，下篇同。逺，于萬反，下注同。好，呼報反。"
                },
                {
                    "paragraph": "彼候人𠔃，何戈與祋。",
                    "zhushu": "候人，道路送賔客者。何，掲。祋，殳也。言賢者之官不過候人。箋云：是謂逺君子也。何，何可反，又音何。祋，都外反，又都律反。掲音竭，又其謁反。殳，市朱反。"
                },
                {
                    "paragraph": "彼其之子，三百赤芾。",
                    "zhushu": "彼，彼曹朝也。芾，韠也。一命緼芾黝珩，再命赤芾黝珩，三命赤芾葱珩。大夫以上赤芾乗軒。箋云：之子，是子也，佩赤芾者三百人。其音記，下皆同。芾音弗，𥙊服謂之芾，沈又甫味反。朝，直遥反，下在朝同。緼音温，何烏夲反，赤董之色。黝，於糾反，黒色。珩音衡。上，時掌反。"
                },
                {
                    "paragraph": "維鵜在梁，不濡其翼。",
                    "zhushu": "鵜，洿澤鳥也。梁，水中之梁。鵜在梁，可謂不濡其翼乎？箋云：鵜在梁，當濡其翼，而不濡者，非其常也。以喻小人在朝，亦非其常。鵜，徒低反，亦曰淘河。洿音烏，一音火故反。"
                },
                {
                    "paragraph": "彼其之子，不稱其服。",
                    "zhushu": "箋云：不稱者，言德薄而服尊。稱，尺證反，注同。"
                },
                {
                    "paragraph": "維鵜在梁，不濡其咮。",
                    "zhushu": "咮，喙也。咮，陟救反，徐又都豆反。喙，虚穢反，又尺稅反，又陟角反，鳥口也。"
                },
                {
                    "paragraph": "彼其之子，不遂其媾。",
                    "zhushu": "媾，厚也。箋云：遂猶乆也。不乆其厚，言終將薄於君也。媾，古亘反。"
                },
                {
                    "paragraph": "薈𠔃蔚𠔃，南山朝隮。",
                    "zhushu": "薈、蔚，雲興貌。南，山也。隮，升雲也。箋云：薈蔚之小雲，朝升於南山，不能爲大雨。以喻小人雖見任於君，終不能成其德敎。薈，烏㑹反。蔚，於貴反。隮，子𠔃反。"
                },
                {
                    "paragraph": "婉𠔃孌𠔃，季女斯飢。",
                    "zhushu": "婉，少貌。孌，好貌。季，人之少子也。女，民之弱者。箋云：天無大雨，則歳不熟，而㓜弱者飢，猶國之無政令，則下民困病。婉，於阮反。孌，力轉反。少，詩照反，下同。",
                    "type": 2
                },
                {
                    "paragraph": "候人四章，章四句。",
                    "zhushu": "",
                    "type": 2
                },
                {
                    "paragraph": "鳲鳩刺不壹也。在位無君子，用心之不壹也。",
                    "zhushu": "鳲，音尸，本亦作尸。"
                },
                {
                    "paragraph": "鳲鳩在桑，其子七𠔃。",
                    "zhushu": "興也。鳲鳩，秸鞠也。鳴鳩之養其子，朝從上下，莫從下上，平均如一。箋云：興者，喻人君之德當均一於下也。以刺今在位之人不如鳲鳩。秸，居八反，又音吉。鞠，居六反。莫音暮。上，時掌反。"
                },
                {
                    "paragraph": "淑人君子，其儀一𠔃。",
                    "zhushu": "箋云：淑，善。儀，義也。善人君子，其執義當如一也。"
                },
                {
                    "paragraph": "其儀一𠔃，心如結𠔃。",
                    "zhushu": "言執義一則用心同。"
                },
                {
                    "paragraph": "鳲鳩在桑，其子在梅。",
                    "zhushu": "飛在梅也。"
                },
                {
                    "paragraph": "淑人君子，其帶伊絲。其帶伊絲，其弁伊騏。",
                    "zhushu": "騏，騏文也。弁，皮弁也。箋云：其帶伊絲，謂大帶也。大帶用素絲，有雜色飾焉。騏當作𤪌，以玉爲之。言此帶弁者，刺不稱其服。弁，皮彦反。騏音其。騏，纂文也，說文作𤪌，云：弁飾也，往往置玉也，或亦𤪌。𤪌音其。稱，尺證反。"
                },
                {
                    "paragraph": "鳲鳩在桑，其子在𣗥。淑人君子，其儀不忒。",
                    "zhushu": "忒，疑也。忒，他得反。"
                },
                {
                    "paragraph": "其儀不忒，正是四國。",
                    "zhushu": "正，長也。箋云：執義不疑，則可爲四囯之長。言任爲侯伯。長，張文反，下同。任音壬。"
                },
                {
                    "paragraph": "鳲鳩在桑，其子在榛。淑人君子，正是國人。正是國人，胡不萬年。",
                    "zhushu": "箋云：正，長也。能長人，則人欲其壽考。榛，側巾反，木名也，又仕巾反，字林云：木叢生也。字林榛木之字從辛木，云：似梓，實如小栗，音壯巾反。",
                    "type": 2
                },
                {
                    "paragraph": "鳲鳩四章，章六句。",
                    "zhushu": "",
                    "type": 2
                },
                {
                    "paragraph": "下泉思治也。曹人疾共公侵刻下民，不得其所，憂而思明王賢伯也。",
                    "zhushu": "治，直吏反。刻音克。"
                },
                {
                    "paragraph": "洌彼下泉，浸彼苞稂。",
                    "zhushu": "㒷也。洌，寒也。下泉，泉下流也。苞，夲也。稂，童梁，非旣草，得水而病也。箋云：興者，喻共公之施政敎，徒困病其民。稂當作凉，凉草，蕭蓍之屬。測音列。浸，夲又作寖，子鴆反。根音郎，徐又音良，毛：童梁也。鄭作凉，音良。漑，古愛反。蓍音尸。"
                },
                {
                    "paragraph": "愾我寤嘆，念彼周京。",
                    "zhushu": "箋云：愾，嘆息之意。寤，覺也。念周京者，思其先王之明者也。愾，苦愛反，說文云：大息也，音火旣反。覺音敎。"
                },
                {
                    "paragraph": "洌彼下泉，浸彼苞蕭。",
                    "zhushu": "蕭，蒿也。蒿，好刀反。"
                },
                {
                    "paragraph": "愾我寤嘆，念彼京周。",
                    "zhushu": ""
                },
                {
                    "paragraph": "洌彼下泉，浸彼苞蓍。",
                    "zhushu": "蓍，草也。"
                },
                {
                    "paragraph": "愾我寤嘆，念彼京師。",
                    "zhushu": ""
                },
                {
                    "paragraph": "芃芃黍苗，隂雨膏之。",
                    "zhushu": "芃芃，美貌。芃，薄工反，又薄雄反。膏，古報反。"
                },
                {
                    "paragraph": "四國有王，郇伯勞之。",
                    "zhushu": "郇伯，郇侯也。諸侯有事，二伯述職。箋云：有王，謂朝聘於天子也。郇侯，文王之子，爲州伯，有治諸侯之功。郇音荀。勞，力報反。朝，直遥反。",
                    "type": 2
                },
                {
                    "paragraph": "下泉四章，章四句。",
                    "zhushu": "",
                    "type": 2
                },
                {
                    "paragraph": "曹國四篇，十五章，六十八句。",
                    "zhushu": ""
                }
            ]
        },
        {
            "name": "國風豳七月詁訓傳第十五",
            "paragraphs": [
                {
                    "paragraph": "豳七月詁訓傳第十五",
                    "zhushu": "豳，筆巾反。豳者，戎狄之地名也。夏道衰，后稷之曽孫公劉自邰而出居焉。其封域在雍州岐山之北，原隰之野，於漢屬古扶風郇邑。周公遭流言之難，居東都，思公劉、大王爲豳公，憂勞民事，以此叙已志而作七月、鴟鴞之詩。成王悟而迎之，以致大平，故大師述其詩爲豳國之風焉。",
                    "type": 1
                },
                {
                    "paragraph": "毛詩國風",
                    "zhushu": "",
                    "type": 2
                },
                {
                    "paragraph": "七月陳王業也。周公遭變，故陳后稷先公風化之所由，致王業之艱難也。",
                    "zhushu": "周公遭変者，管、蔡流言，辟居東都。王，于况反，又如字，下同。"
                },
                {
                    "paragraph": "七月流火，九月授衣，",
                    "zhushu": "火，大火也。流，下也。九月霜始降，婦功成，可以授冬衣矣。箋云：大火者，寒暑之候也。火星中而寒暑退，故將言寒，先著火所在。二。"
                },
                {
                    "paragraph": "一之日觱發，二之日栗烈。無衣無褐，何以卒歳？",
                    "zhushu": "一之日，十之餘也。一之日，周正月也。觱發，風寒也。二之日，殷正月也。栗烈，寒氣也。箋云：褐，毛布也。卒，終也。此二正之月，人之貴者無衣，賤者無褐，將何以終歳乎？是故八月則當績也。觱音必，說文亦作畢。發音如字。栗烈，並如字，說文作䬆䬆。掲音曷。"
                },
                {
                    "paragraph": "三之日于耜，四之日舉趾。同我婦子，饁彼南𠭇，田畯至喜。",
                    "zhushu": "三之日，夏正月也。豳土晚寒。于耜，始修耒耜也。四之日，周四月也，民無不舉足而耕矣。饁，饋也。田畯，田大夫也。箋云：同，猶俱也。喜讀爲饎。饎，酒食也。耕者之婦子，俱以饟來，至於南𠭇之中，其見田大夫，又爲設酒食焉。言勸其事，又愛其吏也。此章陳人以衣食爲𢚩，餘章廣而成之。耜音似。饁，炎輙反，字林于刦反。峻音倰。饎，三申毛並如字，亦作喜，尺志反，下同。夏，户雅反，染夏、夏小正皆同。晚寒，如字，謂節晚而氣寒也。饋，其愧反。饟，式亮反。爲，于僞也。"
                },
                {
                    "paragraph": "七月流火，九月授衣。",
                    "zhushu": "箋云：將言女功之始，故又夲於此。"
                },
                {
                    "paragraph": "春日載陽，有鳴倉庚。女執懿筐，遵彼微行，爰求柔桑。",
                    "zhushu": "倉庚，離黃也。懿筐，深筐也。微行，牆下徑也。五畒之宅，樹之以桑。箋云：載之言則也。陽，温也。温而倉庚又鳴，可蠶之候也。柔桑，稺桑也。蠶始生，冝稺桑也。離，夲又作鵹、作𪇾，同，力知反。稺，直吏反，夲亦作稚。"
                },
                {
                    "paragraph": "春日遟遟，采蘩祁祁。女心傷悲，殆及公子同歸。",
                    "zhushu": "遟遟，舒緩也。蘩，皤蒿也，所以生蠶。祁祁，衆多也。傷悲，感事苦也。春女悲，秋士悲，感其物化也。殆，始。及，與也。豳公子躬率其民，同時出，同時歸也。箋云：春女感陽氣而思男，秋士感隂氣而思女，是其物化，所以悲也。悲則始有與公子同歸之志，欲嫁焉。女感事苦而生此志，是謂豳風。祁，巨之反，一音上之反。迨音待。皤音婆。"
                },
                {
                    "paragraph": "七月流火，八月萑葦。",
                    "zhushu": "薍爲萑，葭爲葦。豫畜萑葦，可以爲曲也。箋云：將言女功自始至成，故亦又夲於此。萑，户官反。葦，韋鬼反。薍，五患反。葭音加。畜，夲又作蓄，同，音勑六反，下同。"
                },
                {
                    "paragraph": "蠶月條桑，取彼斧斨，以伐逺揚，猗彼女桑。",
                    "zhushu": "斨，方銎也。逺，枝逺也。楊，條楊也。角而束之曰猗。女桑，荑桑也。箋云：條桑，枝落之采其葉也。女桑，少枝長條不枝落者，束而采之。條，他彫反，注條桑同，又如字，沈暢遥反。斨，七羊反。猗，於綺反，徐於冝反。銎，曲容反，說文云：斧空也。荑，徒奚反。"
                },
                {
                    "paragraph": "七月鳴鵙，八月載績。載玄載黃，我朱孔陽，爲公子裳。",
                    "zhushu": "鵙，伯勞也。載績，絲事畢而麻事起矣。玄，黒而有赤也。朱，深纁也。陽，明也。祭服玄衣纁裳。箋云：伯勞鳴，將寒之候也。五月則鳴，豳也晚寒，鳥物之候，從其氣焉。凢染者，春暴練，夏纁玄，秋染夏。爲公子裳，厚於其所貴者說也。鵙，圭覔反，字林工役反。緟，許云反。暴，蒲刀反。染，如琰反。"
                },
                {
                    "paragraph": "四月秀葽，五月鳴蜩。八月其穫，十月隕蘀。",
                    "zhushu": "不榮而實曰秀葽。葽，草也。蜩，螗也。穫，禾可穫也。隕，隊。蘀，落也。箋云：夏小正：四月王萯秀。葽其是乎？秀葽也，鳴蜩也，穫禾也，隕蘀也，四者皆物成而將寒之候，物成自秀葽始。葽，於遥反。蜩，徒彫反。穫，户郭反，下同。隕，于敏反。蘀音託。螗音堂。隊，直𩔖反。萯音婦。"
                },
                {
                    "paragraph": "一之日于貉，取彼狐狸，爲公子裘。",
                    "zhushu": "于貉，謂取狐狸皮也，狐貉之厚以居。孟冬天子始裘。箋云：于貉，往搏貉以自爲裘也。狐狸以共尊者。言此者，時寒，冝𦔳女功。貉，户各反，獸名。貍，力之反，獸名。搏音博，舊音付。爲，于偽反。"
                },
                {
                    "paragraph": "二之日其同，載纉武功。言私其豵，獻豜于公。",
                    "zhushu": "纉，繼。功，事也。豕一歳曰豵，三歳曰豜。大獸公之，小獸私之。箋云：其同者，君臣及民因習兵俱出田也。不用仲冬，亦豳地晚寒也。豕生三曰豵。纉，子管反。豵，子公反。豜，古牽反，又音牽。"
                },
                {
                    "paragraph": "五月斯螽動股，六月莎雞振羽。七月在野，八月在宇，九月在戸，十月蟋蟀入我牀下。",
                    "zhushu": "斯螽，蚣蝑也。莎雞羽成而振訊之。箋云：自七月在野，至十月入我牀下，皆謂蟋蟀也。言此三物之如此者，將寒有漸，非卒來也。螽音終。莎音沙，徐又素和反，沈云：舊多作，今作沙，音素何反。宇，屋四垂爲宇。韓詩云：宇，屋霤也。蟋音悉。蟀，所律反。蚣，相容反，又相亡反。蝑，相魚反，又相吕反。訊音信，本又作迅，同。卒，寸忽反。"
                },
                {
                    "paragraph": "穹窒熏䑕，塞向墐戸。",
                    "zhushu": "穹，窮。窒，塞也。向，北出牖也。墐，塗也。庻人蓽户。箋云：爲此四者，以俻寒也。穹，起弓反。窒，珍悉反，又得悉反。熏，許云反。向如字，韓詩云：北向䆫也。謹音覲。牖音酉。蓽音必。"
                },
                {
                    "paragraph": "嗟我婦子，曰爲改歳，入此室處。",
                    "zhushu": "箋云：曰爲改歳者，歳終而一之日觱發，二之日栗烈，當辟寒氣，而入所穹窒墐户之室而居之，至此而女功止。曰音越，一讀而實反。爲，于僞反，又如字，漢書作聿爲。"
                },
                {
                    "paragraph": "六月食鬱及薁，七月亨葵及菽。八月剥棗，十月穫稲。爲此春酒，以介眉壽。",
                    "zhushu": "𣡡，棣屬。薁，蘡薁也。剥，擊也。春酒，凍醪也。眉壽，豪眉也。箋云：介，𦔳也。旣以𣡡下及棗𦔳男功，又穫稲而釀酒，以𦔳其飬老之具，是謂豳雅。薁，於六反。亨，普庚反。菽音叔，夲亦作叔，藿也。剥，普卜反，注同。介音界。棣，大計反。蘡，於盈反，或於耕反。凍，丁貢反。醪，老刀反。釀，女亮反。"
                },
                {
                    "paragraph": "七月食𤓰，八月斷壷，九月叔苴，采荼薪樗，食我農夫。",
                    "zhushu": "壷，瓠也。叔，拾也。苴，麻子也。樗，惡木也。箋云：𤓰瓠之畜，麻實之糝，乾荼之菜，惡木之薪，亦所以𦔳男養農夫之具。𤓰，古花反，字或加艸，非。苴，力餘反。荼音徒。樗，勑書反，又他胡反。食音嗣。瓠，户故反。拾音十。槮，素感反。"
                },
                {
                    "paragraph": "九月築場圃，",
                    "zhushu": "春夏爲圃，秋冬爲場。箋云：場圃同地耳。物生之時，耕治之，以種和茹，至物盡成熟，築堅以爲場。場，直羊反，下同，夲又作塲。場依字失陽反，今亦冝直羊反。圃，布古反，一音布。茹，如豫反。"
                },
                {
                    "paragraph": "十月納禾稼。黍稷重穋，禾麻菽麥。",
                    "zhushu": "後熟曰重，先熟曰穋。箋云：納，内也。治於場而内之囷倉也。重，直容反，注同，又作種，音同。說文云：禾邉作重，是重穋之字。禾邉作童，是種蓺之字。今人亂之已乆。穋音六，本又作稑，音同。說文云：稑或從翏。囷，丘倫反。"
                },
                {
                    "paragraph": "嗟我農夫，我稼旣同，上入執宫功。",
                    "zhushu": "入爲上，出爲下。箋云：旣同，言已聚也。可以上入都邑之宅，治宫中之事矣。於是時，男之野功畢也。上，時掌反，注同。"
                },
                {
                    "paragraph": "晝爾于茅，宵爾索綯。",
                    "zhushu": "宵，夜。綯，絞也。箋云：爾，女也。女當晝日往取茅歸，夜作絞索以待時用。索，素洛反。陶，徒刀反。絞，古卯反，如字。"
                },
                {
                    "paragraph": "亟其乘屋，其始播百榖。",
                    "zhushu": "乗，升也。箋云：亟，急。乗，治也。七月定星將中，急當治野廬之屋。其始播百榖，謂祈來年百榖于公社。亟，紀力反，與急同。定，都倿反，注同。"
                },
                {
                    "paragraph": "二之日鑿冰冲冲，三之日納于凌隂。四之日其蚤，獻羔祭韭。",
                    "zhushu": "冰盛水復，則命取冰於山林。冲冲，鑿冰之意。凌隂，冰室也。箋云：古者日在北陸而藏冰，西陸朝覿而出之，祭司寒而藏之，獻羔而啟之。其出之也，朝之禄位，賓食、喪、祭，於是乎用之。月令：仲春，天子乃獻羔開冰，先薦寢廟。周禮凌人之職：夏頒冰掌事，秋刷。上章備寒，故此章備暑，后稷先公禮教備也。鑿，在洛反。冲，直躬反。冲冲，聲也。凌，力證反，又音陵，說文作滕，音凌。蚤音早。韭音九，字或加艸，非。腹音福。覿，徒立反。祭司寒，本或作祭寒。朝，直遥反。刷，所劣反，爾雅云：清也。三蒼云：埽也。"
                },
                {
                    "paragraph": "九月肅霜，十月滌場。朋酒斯饗，曰殺羔羊。",
                    "zhushu": "肅，縮也。霜降而收縮萬物。滌。場功畢入也。兩樽曰朋。饗者，鄉人以狗，大夫加以羔羊。箋云：十月民事，男女俱畢，無饑寒之憂，國君閒於政事而饗羣臣。滌，廷歷反，埽也。曰音越，或人實反，非。縮，所六反。朋如字。狗音苟。羔音高。畢音筆。閒音閑。"
                },
                {
                    "paragraph": "躋彼公堂，稱彼兕觥，萬壽無疆。",
                    "zhushu": "公堂，學校也。觥，所以誓衆也。疆，竟也。箋云：於饗而正齒位，故因時而誓焉。飮酒旣樂，欲大壽無竟，是謂豳頌。躋，子奚反，升也。兕，徐履反，本或作 。觥，虢彭反，本亦作觵。疆，居良反，或音注爲境，非。校，户敎反。樂音洛。",
                    "type": 2
                },
                {
                    "paragraph": "七月八章，章十一句。",
                    "zhushu": "",
                    "type": 2
                },
                {
                    "paragraph": "鴟鴞周公救亂也。成王未知周公之志，公乃爲詩以遺王，名之曰鴟鴞焉。",
                    "zhushu": "未知周公之志者，未知其欲攝政之意。鴟，尺之反。鴞，于嬌反。鴟鴞，鳥也。遺，唯季反，夲亦作貽，此從尚書夲也。"
                },
                {
                    "paragraph": "鴟鴞鴟鴞，旣取我子，無毀我室。",
                    "zhushu": "興也。鴟鴞，鸋鴂也。無能毀我室者，攻堅之故也。寕亡二子，不可以毁我周室。箋云：重言鴟鴞者，將述其意之所欲言，丁寕之也。室，猶巢也。鴟鴞，言已取我子者，辛無毀我巢。我巢積日累功，作之甚苦，故愛惜之也。時周公竟武王之䘮，欲攝政成周道，致太平之功。管叔、蔡叔等流言云：公將不利於孺子。成王不知其意，而多罪其屬黨。興者，喻此諸臣乃丗臣之子孫，其父祖以勤勞有此官位土地，今若誅殺之，無絶其位，奪其土地。王意欲誚公，此之由然。鸋，乃丁反，郭音寗。鴂音决。鸋鴂似黃雀而小，俗呼之巧婦。重，直用反。大音㤗。孺夲又作𡦗，如住反。誚，在𥬇反。"
                },
                {
                    "paragraph": "恩斯勤斯，鬻子之閔斯，",
                    "zhushu": "恩，爱。鬻，稚。閔，病也。稚子，成王也。箋云：鴟鴞之意，殷勤於此稚子，當哀閔之。此取鴟鴞子者，𢘆稚子也。以喻諸臣之先臣亦殷勤於此，成王亦冝哀閱之。鬻，由六反，徐居六反，稺也，一云賣也。"
                },
                {
                    "paragraph": "迨天之未隂雨，徹彼桑土，綢繆牖户。",
                    "zhushu": "迨，及。徹，剥也。桑土，桑根也。箋云：綢繆，猶纒綿也。此䲭鴞自說作巢至苦如是，以喻諸臣之先臣，亦及文武未定天下，積日累功，以固定此官位與土也。迨音待，徐又𠡠改反。土音杜，注同。桑土，桑根也，小雅同，韓詩作杜，義同。方言云：東齊謂根曰杜。字林作𥀁，桑皮也，音同。綢，直留反。繆，莫侯反。"
                },
                {
                    "paragraph": "今女下民，或敢侮予？",
                    "zhushu": "箋云：我至苦矣，今女我巢下之民，寕有敢侮慢欲毁之者乎？意欲恚怒之。以喻諸臣之先臣，固定此官位土地，亦不欲見其絶奪。恚，於季反。"
                },
                {
                    "paragraph": "予手拮据，予所捋荼。予所蓄租，予口卒瘏。",
                    "zhushu": "拮据，撠挶也。荼，萑苕也。租，爲。瘏，病也。手病口病，故能免乎犬馬之難。箋云：此言作之至苦，故能攻堅，人不得取其子。拮音吉，又音結。据音居，韓詩云：口足爲事日拮据。捋，力活反。荼音徒。畜，𠡠六反，夲亦作蓄。租，子胡反，又作祖，如字，爲也，韓詩去積也。瘏，夲又作屠，音徒。撠，京劇反，夲亦作㦸。挶，俱局反，說文云：持也。萑音丸。苕音條。難，乃旦反。"
                },
                {
                    "paragraph": "曰予未有室家。",
                    "zhushu": "謂我未有室家。箋云：我作之至苦如是者，曰我未有室家之故。"
                },
                {
                    "paragraph": "予羽譙譙，予尾翛翛。",
                    "zhushu": "譙譙，殺也。翛翛，敝也。箋云：手口旣病，羽尾又殺敝，言已勞苦甚。譙，夲或作燋，同，在消反。翛，素彫反，注同。殺，色界反，又所列反，下同。"
                },
                {
                    "paragraph": "予室翹翹，風雨所漂揺。予維音嘵嘵。",
                    "zhushu": "翹翹，危也。嘵嘵，懼也。箋云：巣之翹翹而危，以其所託枝條弱也。以喻今我子孫不肖，故使我家道危也。風雨，喻成王也。音嘵嘵然，恐懼告愬之意。翹，都消反。漂，匹遥反。嘵，呼堯反。愬音素。",
                    "type": 2
                },
                {
                    "paragraph": "鴟鴞四章，章五句。",
                    "zhushu": "",
                    "type": 2
                },
                {
                    "paragraph": "東山周公東征也。周公東征，三年而歸，勞歸士。大夫羙之，故作是詩也。一章言其完也。二章言其思也，三章言其室家之望女也，四章樂男女之得及時也。君子之於人，序其情而閔其勞，所以說也。說以使民，民忘其死，其唯東山乎！",
                    "zhushu": "成王旣得金縢之書，親迎周公。周公帰攝政。三監及淮夷叛，周公乃東代之，三年而後帰耳。分别章意者，周公於是志伸，羙而詳之。勞，力報反。思，息嗣反。女音汝。楽音洛。說音恱，下同。縢，徒登反。别，彼列反。伸音身。"
                },
                {
                    "paragraph": "我徂東山，慆慆不歸。我來自東，零雨其濛。",
                    "zhushu": "慆慆，言乆也。濛，雨皃。箋云：此四句者，序帰士之情也。我往之東山，旣乆勞矣，帰又道遇雨濛濛然，是尤苦也。慆，徒刀反，又吐刀反。濛，莫紅反。"
                },
                {
                    "paragraph": "我東曰歸，我心西悲。",
                    "zhushu": "公族有辟，公親素服，不舉樂，爲之変，如其倫之䘮。箋云：我在東山，常曰歸也，我心則念西而悲。爲，于媯反。"
                },
                {
                    "paragraph": "制彼裳衣，勿士行枚。",
                    "zhushu": "士，事。枚，微也。箋云：勿猶無也。女制彼裳衣而來，謂兵服也。亦𥘉無行陳衘枚之事，言前定也。春秋傳曰：善用兵者不陳士。行音衡，鄭音衘，王户剛反。枚，莫杯反。鄭注周礼云：枚，妒者橫衘之於口，爲繣絜於項中。行，戸剛反。陳，音直震反，下同。"
                },
                {
                    "paragraph": "蜎蜎者蠋，烝在桑野。",
                    "zhushu": "蜎蜎，蠋貌。蠋，桑蠱也。烝，寘也。箋云：蠋蜎蜎然持行，乆處桑野，有似勞苦者。古者聲寘、填、麈同也。蜎，烏玄反。蠋音蜀。烝，之氶反。窴音田，又音珍，一音陳。字書云：塞也，大千反，從穴。下真、寘、塡、塵，依字皆是田音，又音玲，亦音塵。鄭云：古聲同。案：陳完奔齊，以國爲氏，而史記謂之田氏，是古田、陳聲同。"
                },
                {
                    "paragraph": "敦彼獨宿，亦在車下。",
                    "zhushu": "箋云：敦敦然獨宿於車下，此誠有勞苦之心。敦，都廽反，注同。"
                },
                {
                    "paragraph": "我徂東山，慆慆不㱕。我來自東，零雨其濛。果臝之實，亦施于宇。伊威在室，蠨蛸在户。町畽鹿場，熠燿宵行。",
                    "zhushu": "果臝，秳樓也。伊威，委黍也。蠨蛸，長踦也。町畽，鹿跡也。熠燿，燐也。燐，螢火也。箋云：此五物者，家無人則然，令人感思。臝，力果反。施，羊䜴反。伊威並如字，或傍加虫者，從人増耳。室，夲或作堂，誤也。蠨音蕭，說文作蟰，音夙。蛸，所交反，郭音蕭。町，他典反，或他項反，字又作玎，音同。畽，夲又作疃，他短反，字又作墥。熠，以執反。燿，以照反，又以灼反，下章皆同。括，古活反。委黍並如字，沈委音於爲反。委黍，䑕婦也，夲或並作虫邊。踦，起冝反，常昭、呂、沈音同，云：一足意也。今詩義長踦，長脚蜘蛛，又巨綺反，又其冝反，又居綺反。䗲，洛刃反，字又作䗲。螢，惠丁反。令，力呈反。思，息嗣反，下憂思同。"
                },
                {
                    "paragraph": "不可畏也，伊可懷也。",
                    "zhushu": "箋云：伊當作繄。繄猶是也。懷，思也。塗中乆無人，故有此五物，是不足可畏，乃可爲憂思。繄，於兮反，又作翳。"
                },
                {
                    "paragraph": "我徂東山，慆慆不歸。我來自東，零雨其濛。鸛鳴于垤，婦歎于室。洒埽穹窒，我征聿至。",
                    "zhushu": "垤，螘塜也。將隂雨則穴處先知之矣。鹳好水，長鳴而喜也。箋云：鹳，水鳥也。將隂雨則鳴，行者於隂雨尤苦，婦念之則歎於室也。穹，窮。窒，塞。酒，灑。埽，拆也。穹窒，䑕穴也。而我君子行役，述其日月，今且至矣。言婦望也。鹳，夲又作雚，古玩反。垤，田節反。洒，所懈反，沈所寄反。埽，素報反。螘，夲亦作蛾，又作蟻，魚綺反。好，呼報反。拚，甫問反。"
                },
                {
                    "paragraph": "有敦𤓰苦，烝在栗薪。",
                    "zhushu": "敦，猶專專也。烝，衆也。言我心苦，事又苦也。箋云：此又言婦人思其君子之居處，專專如𤓰之擊綴焉。𤓰之瓣有苦者，以喻其心苦也。烝，塵。栗，析也。言君子又乆見使析薪，於事尤苦也。古者声栗、裂同。敦，徒端反，下同。綴，張衞反。瓣，盧遍反，又白莧反，說文云：𤓰中實也。沈薄閑反。"
                },
                {
                    "paragraph": "自我不見，于今三年。",
                    "zhushu": ""
                },
                {
                    "paragraph": "我徂東山，慆慆不歸。我來自東，零雨其濛。",
                    "zhushu": "箋云：凡先著此四句者，皆爲序㱕士之情。爲，于僞反。"
                },
                {
                    "paragraph": "倉庚于飛，熠燿其羽。",
                    "zhushu": "箋云：倉庚，仲春而鳴，嫁取之候也。熠燿其羽，羽鮮明也。帰士始行之時，新合昬禮，今還，故極序其情以樂之。樂音洛，下同。"
                },
                {
                    "paragraph": "之子于歸，皇駁其馬。",
                    "zhushu": "黃白曰皇，駵白曰駁。箋云：之子于帰，謂始嫁時也。皇駁其馬，車服盛也。駁，邦角反。"
                },
                {
                    "paragraph": "親結其縭，九十其儀。",
                    "zhushu": "縭，婦人之禕也。母戒女，施衿結帨，九十其儀。言多儀也。箋云：女婦，父母旣戒之，庻母又申之。九十其儀，喻丁寕之多。褘，許韋反。衿，繫佩帶，其鴆反。蛻，始銳反。"
                },
                {
                    "paragraph": "其新孔嘉，其舊如之何？",
                    "zhushu": "言乆長之道也。箋云：嘉，善也。其新來時，其善至今則乆矣，不知其如何也。又極序其情，樂而戯之。",
                    "type": 2
                },
                {
                    "paragraph": "東山四章，章十二句。",
                    "zhushu": "",
                    "type": 2
                },
                {
                    "paragraph": "破斧羙周公也。周大夫以惡四國焉。",
                    "zhushu": "惡四國者，惡其流言毀周公也。惡，烏路反，注同。"
                },
                {
                    "paragraph": "旣破我斧，又缺我斨。",
                    "zhushu": "隋銎曰斧。斧斨，民之用也。禮義，國家之用也。箋云：四國流言，旣破毀我周公，又損傷我成王，以此二者爲大罪。斨，七羊反，說文云：方斧也。隋，徒禾反，何湯果反，孔形狹而長也。銎，曲容反。"
                },
                {
                    "paragraph": "周公東征，四國是皇。",
                    "zhushu": "四國，管、蔡、商、𡘤也。皇，匡也。箋云：周公旣反攝政，東伐此四國，誅其君罪，正其民人而已。"
                },
                {
                    "paragraph": "哀我人斯，亦孔之將。",
                    "zhushu": "將，大也。箋云：此言周公之哀我民人，其德亦甚大也。"
                },
                {
                    "paragraph": "旣破我斧，又缺我錡。",
                    "zhushu": "鑿屬錡。錡，巨冝反，字或作竒，音同，韓詩云：木屬。"
                },
                {
                    "paragraph": "周公東征，四國是吪。",
                    "zhushu": "吪，化也。吪，五戈反，又作訛。"
                },
                {
                    "paragraph": "哀我人斯，亦孔之嘉。",
                    "zhushu": "箋云：嘉，善也。"
                },
                {
                    "paragraph": "旣破我斧，又缺我銶。",
                    "zhushu": "木屬曰銶。銶音求，徐又音蚪。韓詩云：鑿屬也。一觧云：今之獨頭斧。"
                },
                {
                    "paragraph": "周公東征，四國是遒。",
                    "zhushu": "遒，固也。箋云：遒，歛也。遒，在羞反，徐又在幽反。"
                },
                {
                    "paragraph": "哀我人斯，亦孔之休。",
                    "zhushu": "休，羙也。休，虚蚪反。",
                    "type": 2
                },
                {
                    "paragraph": "破斧三章，章六句。",
                    "zhushu": "",
                    "type": 2
                },
                {
                    "paragraph": "伐柯美周公也。周大夫刺朝廷之不知也。",
                    "zhushu": "成王旣得雷雨大風之変，欲迎周公，而朝廷群臣猶惑於管、蔡之言，不知周公之聖德，疑於王迎之礼，是以刺之。柯，古河反。朝，直遙反，笠及下篇同。"
                },
                {
                    "paragraph": "伐柯如何？匪斧不克。",
                    "zhushu": "柯，斧抦也。礼義者，亦治國之抦。箋云：克，能也。伐柯之道，推斧乃能之，此以𩔖求其𩔖也。以喻先王欲迎周公，當使賢者先往。柄，彼病反。"
                },
                {
                    "paragraph": "取妻如何？匪媒不得。",
                    "zhushu": "媒，所以用礼也。治國不能用礼則不安。箋云：媒者，能通二姓之言，定人家室之道。以喻王欲迎周公，當先使曉王與周公之意者又先往。取，七喻反，夲亦作娶。"
                },
                {
                    "paragraph": "伐柯伐柯，其則不逺。",
                    "zhushu": "以其所願乎上交乎下，以其所願乎下事乎上。不逺求者。箋云：則，法也。伐柯者必用柯，其大小長短，近取法於柯，所謂不逺求也。王欲迎周公使還，其道亦不逺，人心足以知之。"
                },
                {
                    "paragraph": "我覯之子，籩豆有踐。",
                    "zhushu": "踐，行列貌。箋云：覯，見也。之子，是子也，斥周公也。王欲迎周公，當以饗燕之饌行，至則歡樂以說之。覯，古豆反。踐，賤淺反。行，戸郎反。饌，士戀反。樂音洛。說音恱。",
                    "type": 2
                },
                {
                    "paragraph": "伐柯二章，章四句。",
                    "zhushu": "",
                    "type": 2
                },
                {
                    "paragraph": "九罭美周公也。周大夫刺朝廷之不知也。",
                    "zhushu": "罭，夲亦作域，于逼反。"
                },
                {
                    "paragraph": "九罭之魚，鱒魴。",
                    "zhushu": "興也。九罭，緵𦊙，小魚之網也。鱒魴，大魚也。箋云：設九罭之𦊙，乃後得鱒魴之魚，言取物各有噐也。興者，喻王欲迎周公之來，當有其礼。鱒，才損反，沈又音撰。魴音房。緵，子弄反，又子公反，字又作緫。𦊙音古。今江南呼緵𦊙爲百囊網也。"
                },
                {
                    "paragraph": "我覯之子，衮衣繡裳。",
                    "zhushu": "所以見周公也。衮衣，卷龍也。箋云：王迎周公，當以上公之服往見之。衮，古夲反，六冕之第二者也，畫爲九章，天子畫升龍於衣上，公但畫降龍。字或作卷，音同。卷，卷冕反。"
                },
                {
                    "paragraph": "鴻飛遵渚，",
                    "zhushu": "鴻不冝循渚也。箋云：鴻，大鳥也。不冝與鳬鷖之屬飛而循者，以喻周公今與凢人處東都之邑，失其所。鳬音符。鷖，烏𠔃反，又作翳。"
                },
                {
                    "paragraph": "公歸無所，於女信處。",
                    "zhushu": "周公未得礼也。再宿曰信。箋云：信，誠也。時東都之人欲周公留不去，故曉之云：公西㱕而無所居，則可就女誠處是東都也。今公當㱕復其位，不得留。"
                },
                {
                    "paragraph": "鴻飛遵陸，",
                    "zhushu": "陸非鴻所冝上。"
                },
                {
                    "paragraph": "公歸不復，於女信宿。",
                    "zhushu": "宿，猶處也。"
                },
                {
                    "paragraph": "是以有衮衣𠔃，無以我公歸𠔃，",
                    "zhushu": "無與公㱕之道也。箋云：是，是東都也。東都之人欲周公留爲之君，故云是以有衮衣，謂成王所賫来衮衣，願其封周公於此，以衮衣命留之，無以公西歸。賫，子西反，或作齎，同。"
                },
                {
                    "paragraph": "無使我心悲𠔃。",
                    "zhushu": "箋云：周公西㱕，而東都之人心悲，恩德之愛至深也。",
                    "type": 2
                },
                {
                    "paragraph": "九罭四章，一章四句，三章章三句。",
                    "zhushu": "",
                    "type": 2
                },
                {
                    "paragraph": "狼跋羙周公也。周公攝政，逺則四國流言，近則王不知。周大夫美其不失其聖也。",
                    "zhushu": "不失其聖者，聞流言不惑，王不知不怨，終立其志，成周之王功，致太平，復成王之位，又爲之大師，終始無愆，聖德著焉。狼音郎，獸名也。跋，卜未反，又蒲未反，字或作坺，同。王，于况反。大音㤗，下大師、大平同。衍，起然反。"
                },
                {
                    "paragraph": "狼跋其胡，載㚄其尾。",
                    "zhushu": "興也。跋，躐。疐，跲也。老狼有胡，進則躐其胡，退則跲其尾。進退有難，然而不失其猛。箋云：興者，喻周公進則躐其胡，猶始欲攝政，四國流言，辟之而居東都也；退則跲其尾，謂後復成王之位而老，成王又留之，其如是，聖德無玷缺。㚄，夲又作疌，丁四反，又陟值反。躐，力輙反。路，其劫反，又居業反。難，乃旦反。玷，丁簟反。"
                },
                {
                    "paragraph": "公孫碩膚，赤舄几几。",
                    "zhushu": "公孫，成王也，豳公之孫也。碩，大。膚，美也。赤舄，人君之盛屨也。几几，絇皃。箋云：公，周公也。孫讀當如公孫于齊之孫。孫之言孫遁也。周公攝政七年，致太平，復成王之位，孫遁辟此成功之大美，欲老，成王又留之以爲大師，履赤舄几几然。孫如字，鄭音遜。舄音昔。屦，俱具反。絇，其俱反。遁，徒遜反。"
                },
                {
                    "paragraph": "狼疐其尾，載跋其胡。公孫碩膚，德音不瑕。",
                    "zhushu": "瑕，過也。箋云：不瑕，言不可疵瑕也。疪，才斯反。",
                    "type": 2
                },
                {
                    "paragraph": "狼跋二章，章四句。",
                    "zhushu": "",
                    "type": 2
                },
                {
                    "paragraph": "豳國七篇，二十七章，二百三句。",
                    "zhushu": ""
                }
            ]
        },
        {
            "name": "小雅鹿鳴之什詁訓傳第十六",
            "paragraphs": [
                {
                    "paragraph": "鹿鳴之什詁訓傳第十六",
                    "zhushu": "音十什者，若五等之君有詩各繫其國，舉周南即題関雎。至於王者施教，統有四海，歌詩之作，非止一人，篇數旣多，故以十篇編爲一卷，名之爲什也。",
                    "type": 1
                },
                {
                    "paragraph": "毛詩小雅",
                    "zhushu": "從鹿鳴至菁菁者莪，凡二十二篇，皆正小雅。六篇云，今唯十六篇。從此至魚麗十篇，是文、武之小雅。先其文王以治内，後其武王以治外，宴勞嘉賔，親睦九族，事非隆重，故爲小雅。皆聖人之迹，故謂之正。",
                    "type": 2
                },
                {
                    "paragraph": "鹿鳴燕羣臣嘉賔也。旣飲食之，又實幣帛筐篚，以將其厚意，然後忠臣嘉賔得盡其心矣。",
                    "zhushu": "箋云：飮之而有幣，酬幣也；食之而有幣，侑幣也。食音嗣，注同。筐，丘房反。篚音匪。侑音又。幣音弊。"
                },
                {
                    "paragraph": "呦呦鹿鳴，食野之苹。",
                    "zhushu": "興也。苹，蓱也。鹿得蓱，呦呦然鳴而相呼，懇誠𤼵乎中，以興嘉樂賔客，當有懇誠相招呼，以成禮也。箋云：苹，藾蕭也。呦音幽。苹音平。蓱，本又作萍，薄丁反，江東謂之薸。薸音扶遥反。懇，苦佷反。樂音岳，又音洛。藾音頼。"
                },
                {
                    "paragraph": "我有嘉賔，鼓瑟吹笙。吹笙鼓簧，承筐是將。",
                    "zhushu": "簧，笙也，吹笙而鼓簧矣。筐，篚屬，所以行幣帛也。箋云：承猶奉也。書曰：篚厥玄黄。瑟如字。簧，鄭音黄。"
                },
                {
                    "paragraph": "人之好我，示我周行。",
                    "zhushu": "周，至。行，道也。箋云：示當寘。寘，置也。周行，周之列位也。好，猶善也。人有以德善我者，我則置之於周之列位，言巳維賢是用。好，呼報反。示如字，鄭作寘。行如字，鄭胡郞反。"
                },
                {
                    "paragraph": "呦呦鹿鳴，食野之蒿。",
                    "zhushu": "蒿，菣也。蒿，呼毛反。菣，去刃反，又作𦸃，同。"
                },
                {
                    "paragraph": "我有嘉賔，德音孔昭。視民不恌，君子是則是傚。",
                    "zhushu": "恌，愉也。是則是傚，言可法傚也。箋云：德音，先王道德之教也。孔，甚。昭，明也。視，古示字也。飲酒之禮，於旅也語。嘉賔之語先王德教甚明，可以示天下之民，使之不愉於禮義，是乃君子所法傚。言其賢也。昭，協韻音側豪反。恌，他雕反，協音洮。視音示。傚，胡教反。敖音翶。愉音余。旅如字。"
                },
                {
                    "paragraph": "我有㫖酒，嘉賔式燕以敖。",
                    "zhushu": "敖，遊也。"
                },
                {
                    "paragraph": "呦呦鹿鳴，食野之芩。",
                    "zhushu": "芩，草也。芩，其今反。說文云：蒿也。又其炎反。"
                },
                {
                    "paragraph": "我有嘉賔，鼔瑟鼔琴。鼔瑟鼔琴，和樂且湛。",
                    "zhushu": "湛，樂之久。樂音洛，注下皆同。湛，都南反，字又作耽。"
                },
                {
                    "paragraph": "我有旨酒，以燕樂嘉賔之心。",
                    "zhushu": "燕，安也。夫不能致其樂，而則不不能得其志。不能得其志，則嘉賔不能竭其力。夫音符。",
                    "type": 2
                },
                {
                    "paragraph": "鹿鳴三章，章八句。",
                    "zhushu": "",
                    "type": 2
                },
                {
                    "paragraph": "四牡勞使臣之來也。有功而見知，則說矣。",
                    "zhushu": "箋云：　文王爲西伯之時，三分天下有其二，以服事殷，使臣以王事往來於其職。於其來也，陳其功苦，以歌樂之。牡，茂后反。勞，力報反，篇末注同。使，所吏反，注皆同。說音悅。樂音洛。"
                },
                {
                    "paragraph": "四牡騑騑，周道倭遲。",
                    "zhushu": "騑騑，行不止之貌。周道，岐周之道也。倭遲，歷遠之貌。文王率諸侯，撫叛國，而朝聘乎紂，故周公作樂以歌文王之道，爲後世法。騑，芳非反，行不止之貌。倭，本又作委，於危反。遲，倭遲，歷逺之貌，韓詩作倭夷。"
                },
                {
                    "paragraph": "豈不懷歸？王事靡盬，我心傷悲。",
                    "zhushu": "盬，不堅固也。思歸者，私恩也。靡盬者，公義也。傷悲者，情思也。箋云：無私恩，非孝子也；無公義，非忠臣也。君子不以私害公，不以家事辭王事。"
                },
                {
                    "paragraph": "四牡騑騑，嘽嘽落馬。",
                    "zhushu": "嘽嘽，喘息之貌。馬勞則喘息。白馬黒鬛曰駱。嘽，他丹反。駱音洛。喘，州兖反。鬛，本作鬛，力輙反，本亦作髦，音毛。"
                },
                {
                    "paragraph": "豈不懷歸？王事靡盬，不遑啓處。",
                    "zhushu": "遑，暇。啟，跪。處，居也。臣受命舎幣，子禰乃行。跪，求毀反，郭巨几反，沈堪彼反。舎音釋。禰，乃礼反。"
                },
                {
                    "paragraph": "翩翩者鵻，載飛載下，集于苞栩。",
                    "zhushu": "鵻，夫不也。箋云：夫不，鳥之慤謹者。人皆愛之，可以不勞，猶則飛則下，止於栩木。喻人雖無事，其可獲安乎？感厲之。翩音篇。鵻音佳，本又作佳。栩，況甫反。夫，方于反，字又作鳺，同。不，方浮反，又如字，字又作鴀，同。草木䟽云：夫不，一名浮鳩。穀，起角反。"
                },
                {
                    "paragraph": "王事靡盬，不遑將父。",
                    "zhushu": "將，飬也。養，以尚反，下注同，一音如字。"
                },
                {
                    "paragraph": "翩翩者鵻，載飛載止，集于苞𣏌。",
                    "zhushu": "𣏌，枸檵也。杞音起。枸音苟，本亦作苟，同。檵音計。"
                },
                {
                    "paragraph": "王事靡盬，不遑將母。",
                    "zhushu": ""
                },
                {
                    "paragraph": "駕彼四駱，載驟駸駸。",
                    "zhushu": "駸駸，驟貌。驟，𦔳救反，又仕救反。駸，楚金反，字林云：馬行疾也，七林反。"
                },
                {
                    "paragraph": "豈不懷歸？是用作歌，將母來諗。",
                    "zhushu": "諗，念也。父兼尊親之道，母至親而尊不至。箋云：諗，告也。君勞使臣，述序其情。女曰：我豈不思歸乎？誠思歸也。故作此詩之歌，以養父母之志，來告於君也。人之思，𢘆思親者，再言將母，亦其情也。諗音審。",
                    "type": 2
                },
                {
                    "paragraph": "四牡五章，章五句。",
                    "zhushu": "",
                    "type": 2
                },
                {
                    "paragraph": "皇皇者華君遣使臣也。送之以禮樂，言遠而有光華也。",
                    "zhushu": "言臣岀使，能揚君之美，延其譽於四方，則爲不辱命也。使，所吏反，注下並同。不辱命也，一本作不辱君命。"
                },
                {
                    "paragraph": "皇皇者華，于彼原隰。駪駪征夫，毎懷靡及。",
                    "zhushu": "皇皇，猶煌煌也。高平曰原，下隰曰隰。忠臣奉使，能光君命。無逺無近，如華不以高下易其色。箋云：無遠無近，維所之則然。銑銑，衆多之貌。征夫，行人也。毎，雖。懷，和也。箋云：春秋外傳曰：懷私爲毎懷也。和當爲私。衆行夫旣受君命，當速行，毎人懷其私相稽留，則於事將無所及。煌煌音皇，又音晃，猶皇皇也。駪，所巾反，衆多貌。"
                },
                {
                    "paragraph": "我馬維駒，六轡如濡。",
                    "zhushu": "如濡，言鮮澤也。駒音俱，本亦作驕。濡，如朱反。"
                },
                {
                    "paragraph": "載馳載驅，周爰咨諏。",
                    "zhushu": "忠信爲周。訪問於善爲咨。咨事爲諏。箋云：爰，於也。大夫出使，馳驅而行，見忠信之賢人，則於是訪問求善道也。咨，本作諮。諏，子湏反，爾雅云：謀也。說文云：聚謀也。"
                },
                {
                    "paragraph": "我馬維騏，六轡如絲。",
                    "zhushu": "言調忍也。騏音其。忍音刃。"
                },
                {
                    "paragraph": "載馳載驅，周爰咨謀。",
                    "zhushu": "咨事之難易爲謀。咨，子須反。"
                },
                {
                    "paragraph": "我馬維駱，六轡沃若。載馳載驅，周爰咨度。",
                    "zhushu": "咨礼義所冝爲度。沃，烏毒反，沈又於縛反。度，待洛反，注同。"
                },
                {
                    "paragraph": "我馬維駰，六轡旣均。",
                    "zhushu": "隂白雜毛曰駰。均，調也。駰音因。"
                },
                {
                    "paragraph": "載馳載驅，周爰咨詢。",
                    "zhushu": "親戚之謀爲詢。兼此五者，雖有中和，當自謂無所及，成於六德也。箋云：中和，謂忠信也。五者，咨也、諏也、謀也、度也，詢也。雖得此於忠信之賢人，猶當云已將無所及於事，則成六德。言慎其事。詢音荀。",
                    "type": 2
                },
                {
                    "paragraph": "皇皇者華五章，章四句。",
                    "zhushu": "",
                    "type": 2
                },
                {
                    "paragraph": "常棣燕兄弟也。閔管蔡之失道，故作常棣焉。",
                    "zhushu": "周公弔二叔之不咸，而使兄弟之恩䟽，召公爲作此詩而歌之以親之。棣，大計反，字林大内反。召，上照反。爲，于僞反。"
                },
                {
                    "paragraph": "常棣之華，鄂不韡韡。",
                    "zhushu": "興也。常棣，棣也。鄂，猶鄂鄂然，言外發也。韡韡，光明也。箋云：承華者曰鄂，不當作拊。拊，鄂足也。鄂足得華之光明，則韡韡然盛。興者，喻弟以敬事兄，兄以榮覆弟，恩義之𩔰亦韡韡然。古声不、拊同。鄂，五各反。不，毛如字，鄭改作萼。承華曰鄂。韡，韋鬼反。常棣，棣也，本或作常棣。移，以支反，又是兮反。案：爾雅云：常棣，移。常棣，棣。作移者，非。不、拊同。不音如字，又芳浮反，二声相近也。柎，亦作跗，前注同，一云不，亦方于反。怖，普故反。"
                },
                {
                    "paragraph": "凡今之人，莫如兄弟。",
                    "zhushu": "聞常棣之言，爲今也。箋云：聞常棣之言，始聞常棣華鄂之說也。如此，則人之恩親，無如兄弟之厚。"
                },
                {
                    "paragraph": "死䘮之戚，兄弟孔懷。原隰裒矣，兄弟求矣。",
                    "zhushu": "裒，聚也。求矣，言求兄弟也。箋云：原也，隰也，以相聚與居之故，故能定高下之名。猶兄弟相求，故能立榮𩔰之名。威，畏。懷，思也。箋云：死䘮可畏怖之事，維兄弟之親，甚相思念。裒，薄侯反。"
                },
                {
                    "paragraph": "脊令在原，兄弟急難。",
                    "zhushu": "脊令，雝渠也。飛則鳴，行則揺，不能自舎耳。急難，言兄弟之相救於急難。箋云：雝渠，水鳥，而今在原，失其常處，則飛則鳴，求其𩔖，天性也，猶兄弟之於急難。脊，井益反，亦作即，又作䳭，皆同。令音零，本亦作鴒，同。難如字，又乃旦反，注同。揺音遥，又餘照反。處，昌慮反。"
                },
                {
                    "paragraph": "毎有良朋，况也永嘆。",
                    "zhushu": "况，兹。永，長也。箋云：毎有，雖也。反，善也。當急難之時，雖有善同門來，茲對之長嘆而已也。况或作兄，非也。歎，吐丹反，又吐旦反，以協上韻。"
                },
                {
                    "paragraph": "兄弟䦧于牆，外禦其務。",
                    "zhushu": "䦧，貇也。箋云：禦，禁。務，侮也。兄弟雖内䦧而外禦也。䦧，許歴反。墻，本或作廧，在良反。禦，魚吕反。務如字，爾雅云：復也，讀者又音侮，此從左傳及外傳之文。很，户墾反。"
                },
                {
                    "paragraph": "毎有良朋，烝也無戎。",
                    "zhushu": "烝，填。戒，相也。箋云：當急難之時，雖有善同門來，乆也猶無相𦔳已者。古声塡、寘、塵同。烝，之承反。填，依字音田，與寘同，又依古聲音塵。塵，乆也。故箋申之云：古声頃、寘、塵同。相如字，又息亮反，下同。"
                },
                {
                    "paragraph": "䘮亂旣平，旣安且寧。雖有兄弟，不如友生。",
                    "zhushu": "兄弟尚恩怡怡然，朋友以義切切然。箋云：平，猶正也。安寕之時，以禮義相𤥨磨，則友生急。切切然，定本作切切偲偲然。琢，陟角反。"
                },
                {
                    "paragraph": "儐爾籩豆，飲酒之飫。",
                    "zhushu": "儐，陳。飫，私也。不脫屨升堂謂之飫。箋云：私者，圗非常之事。若議大疑於堂，則有飫礼焉。聽朝爲公。儐，賔𦙌反。飫，於慮反。朝，直遥反。"
                },
                {
                    "paragraph": "兄弟旣具，和樂且孺。",
                    "zhushu": "九族㑹曰和。孺，屬也。王與親戚燕則尚毛。箋云：九族，從己上至髙祖，下及玄孫之親也。屬者，以昭穆相次序。樂音洛，下皆同。孺，本作𡦗，如具反。"
                },
                {
                    "paragraph": "妻子好合，如鼔瑟琴。",
                    "zhushu": "箋云：好合，志意合也。合者，如鼓瑟琴之聲相應和也。王與族人燕，則宗婦内宗之屬可從后於房中。好，呼報反。應，應對之應。和，胡卧反。"
                },
                {
                    "paragraph": "兄弟旣翕，和樂且湛。",
                    "zhushu": "翕，合。翕，許急反。淇，啓南反，又作耽。韓詩云：樂之甚也。"
                },
                {
                    "paragraph": "冝爾家室，樂爾妻帑。",
                    "zhushu": "帑，子也。箋云：族人和，則得保樂其家中之大小。帑，依字吐蕩反，經典通爲妻帑字，今讀音如字。"
                },
                {
                    "paragraph": "是究是圖，亶其然乎。",
                    "zhushu": "究，深。圖。謀。亶，信也。箋云：女深謀之，信其如是。究音救。亶，都但反。",
                    "type": 2
                },
                {
                    "paragraph": "常棣八章，章四句。",
                    "zhushu": "",
                    "type": 2
                },
                {
                    "paragraph": "伐木燕朋友故舊也。自天子至于庻人，未有不湏友以成者。親親以睦，友賢不棄，不遺故舊，則民德歸厚矣。",
                    "zhushu": ""
                },
                {
                    "paragraph": "伐木丁丁，鳥鳴嚶嚶。",
                    "zhushu": "興也。丁丁，伐木声也。嚶嚶，驚懼也。箋云：丁丁、嚶嚶，相切直也。言音日未居位，在農之時，與友生於山巖伐木，爲勤苦之事，猶以道德相切正也。嚶嚶，两鳥聲也。其鳴之志，似於有友道然，故連言之。丁，陟耕反。嚶，於耕反。"
                },
                {
                    "paragraph": "出自幽谷，遷于喬木。",
                    "zhushu": "幽，深。喬，髙也。箋云：遷，徙也。謂郷時之鳥出從深谷，今移處髙木。喬，其驕反。郷，本又作曏，同，許亮反。"
                },
                {
                    "paragraph": "嚶其鳴矣，求其友聲。",
                    "zhushu": "君子雖迁於髙位，不可以忘其朋友。箋云：嚶其鳴矣，迁處髙木者，求其友声，求其尚在深谷者，其相得，則復鳴嬰嚶然。復，扶又反。"
                },
                {
                    "paragraph": "相彼鳥矣，猶求友聲。矧伊人矣，不求友生？",
                    "zhushu": "矧，况也。箋云：相，親也。鳥尚知居髙木呼其友，况是人乎？可不求之？相，息亮反，注同。矧，尸忍反。"
                },
                {
                    "paragraph": "神之聽之，終和且平。",
                    "zhushu": "箋云：以可否相増咸曰和。平，齊等也。此言心誠求之，神若聽之，使得如志，則友終相與和而齊功也。"
                },
                {
                    "paragraph": "伐木許許，釃酒有藇。",
                    "zhushu": "許許，杮貌。以筐曰釃，以薮曰湑。藇，美貌。箋云：此言前者伐木許許之人，今則有酒而釃之，本其故也。許，沈呼古反。釃，徐所宜反，又所餘反，葛洪所寄反，謂以篚𣿍酒。𣿍音鹿。藇音叙，又羊汝反。𣐈，孚廢反，又則几反。藪，素口反。湑，思叙反。"
                },
                {
                    "paragraph": "旣有肥羜，以速諸父。",
                    "zhushu": "羜，未成羊也。天子謂同姓諸侯，諸侯謂同姓大夫，皆曰父，異姓則稱舅。囯君友其賢臣，大夫士友其宗族之仁者。箋云：速，召也。有酒有羜，今以召族人飲酒。羜，直吕反。"
                },
                {
                    "paragraph": "寧適不來，微我弗顧。",
                    "zhushu": "微，無也。箋云：寕召之適自不來，無使言我不顧念也。"
                },
                {
                    "paragraph": "於粲洒埽，陳饋八簋。",
                    "zhushu": "粲，鮮明貌。圎曰簋。天子八簋。箋云：粲然已儷𢹔矣，陳其黍稷矣，謂爲食礼。於如字，舊音烏。粲，采旦反。洒，所懈反，徐所寄反。埽，素報反。饋，其位反。簋，居偉反。灑，所蟹反，又所懈及。𢹔，本又作拚，甫問反。食音嗣。"
                },
                {
                    "paragraph": "旣有肥牡，以速諸舅。寧適不來，微我有咎。",
                    "zhushu": "咎，過也。"
                },
                {
                    "paragraph": "伐木于阪，釃酒有衍。",
                    "zhushu": "衍，美貌。箋云：此言伐木于阪，亦夲之也。"
                },
                {
                    "paragraph": "籩豆有踐，兄弟無逺。",
                    "zhushu": "箋云：踐，陳列貌。兄弟，父之黨，母之黨。"
                },
                {
                    "paragraph": "民之失德，乾餱以愆。",
                    "zhushu": "餱，食也。箋云：失德，謂見謗訕也。民尚以乾餱之食，獲愆過於人，况天子之饌，反可以恨兄弟乎？故不當逺之。餱音侯。愆，起䖍反。訕，所諌反。饌，士戀反。逺，于万反，亦如字。"
                },
                {
                    "paragraph": "有酒湑我，無酒酤我。",
                    "zhushu": "湑，莤之也。酤，一宿酒也。箋云：酤，買也。此族人陳王之恩也。王有酒則泲莤之，王無酒酤買之，要欲厚於族人。湑，夲又作醑，思叙反。酤，毛音户。莤，所六反，與左傳縮酒同義，謂以茅泲之而去其糟也，字從艸。泲，子礼反。"
                },
                {
                    "paragraph": "坎坎鼔我，蹲蹲舞我。",
                    "zhushu": "蹲蹲，舞貌。箋云：爲我擊鼔坎坎然，爲我興舞蹲蹲然，謂以樂樂己。坎如字，說文作竷，音同，云：舞曲也。蹲，七旬反，夲或作墫，同。爾雅云：喜也。說文云：士舞也。從士尊。爲，于僞反，下同。樂樂，上音岳，下音洛。"
                },
                {
                    "paragraph": "迨我暇矣，飲此湑矣。",
                    "zhushu": "箋云：迨，及也。此又述王意也。王曰：及我今之間暇，共飲此湑酒。欲其無不醉之意。迨音待。間音閑。",
                    "type": 2
                },
                {
                    "paragraph": "伐木六章，章六句。",
                    "zhushu": "",
                    "type": 2
                },
                {
                    "paragraph": "天保下報上也。君能下下以成其政。臣能歸羙以報其上焉。",
                    "zhushu": "下下，謂鹿鳴至伐木，皆君所以下臣也。臣亦冝歸美於王，以崇君之尊而福禄之，以荅其歌。下下，俱戸嫁反，注下下及下臣同。"
                },
                {
                    "paragraph": "天保定爾，亦孔之固。",
                    "zhushu": "固，堅也。箋云：保，安。爾，女也。女，王也。天之安定女，亦甚堅固。"
                },
                {
                    "paragraph": "俾爾單厚，何福不除？",
                    "zhushu": "俾，使。單，信也。或曰：單，厚也。除，開也。箋云：單，盡也。天使女盡厚天下之民，何福而不開？皆開出以予之。俾，必以反。單，毛都但反，鄭音丹。除，治慮反，注同。"
                },
                {
                    "paragraph": "俾爾多益，以莫不庻。",
                    "zhushu": "庻，衆也。箋云：莫，無也。使女毎物益多，以是故無不衆也。"
                },
                {
                    "paragraph": "天保定爾，俾爾戩榖。罄無不冝，受天百禄。",
                    "zhushu": "戩，福。榖，禄。罄，盡也。箋云：天使女所福禄之人，謂群臣也。其舉事盡得其冝，受天之多禄。戩，子淺反。"
                },
                {
                    "paragraph": "降爾遐福，維日不足。",
                    "zhushu": "箋云：遐，逺也。天又下予女以廣逺之福，使天下漙蒙之，汲汲然如日且不足也。汲，已及反。"
                },
                {
                    "paragraph": "天保定爾，以莫不興。",
                    "zhushu": "箋云：興，盛也。無不盛者，使萬物皆盛，草木暢荗，禽獸碩大。"
                },
                {
                    "paragraph": "如山如阜，如岡如陵，",
                    "zhushu": "言廣厚也。髙平曰陸。大陸曰阜。大阜曰陵。箋云：此言其福禄委積髙大也。"
                },
                {
                    "paragraph": "如川之方至，以莫不増。",
                    "zhushu": "箋云：川之方至，謂其水縱長之時也。萬物之収，皆增多也。縱，足用反。長，張丈反。"
                },
                {
                    "paragraph": "吉蠲爲饎，是用孝享，",
                    "zhushu": "吉，善。蠲，絜也。饎，酒食也。享，獻也。箋云：謂將祭祀也。蠲，古玄反，舊音圭。饎，尺志反。享，許丈反。"
                },
                {
                    "paragraph": "禴祠烝甞，于公先王。",
                    "zhushu": "春曰祠，夏曰禴，秋曰甞，冬曰烝。公，事也。箋云：公，先公，謂后稷至諸𥂕。禴，本又作礿，餘若反。祠，似絲反。烝，之丞反。𥂕，直留反，周大王父名。"
                },
                {
                    "paragraph": "君曰卜爾，萬壽無疆。",
                    "zhushu": "君，先君也。尸，所以𧰼神。卜，予也。箋云：君曰卜爾者，尸嘏主人，傳神辭也。疆，居良反。嘏，古雅反。傳，直專反。"
                },
                {
                    "paragraph": "神之弔矣，詒爾多福。",
                    "zhushu": "弔，至。詒，遺也。箋云：神至者，宗廟致敬，鬼神著矣，此之謂也。弔，都歴反。詒，以之反。遺，唯季反。"
                },
                {
                    "paragraph": "民之質矣，日用飲食，",
                    "zhushu": "質，成也。箋云：成，平也。民事平，以礼飲食相燕樂而已。樂音洛。"
                },
                {
                    "paragraph": "群𥠖百姓，徧爲爾德。",
                    "zhushu": "百姓，百官族姓也。箋云：𥠖，衆也。群衆百姓，徧爲女之德言則而𧰼之。偏音遍。"
                },
                {
                    "paragraph": "如月之𢘆，如日之升。",
                    "zhushu": "𢘆，弦。升，出也。言俱進也。箋云：月上弦而就盈，日始出而就明。𢘆，本亦作縆，同古鄧反，沈古𢘆反。"
                },
                {
                    "paragraph": "如南山之壽，不騫不崩。",
                    "zhushu": "騫，虧也。騫，起䖍反。"
                },
                {
                    "paragraph": "如松柏之茂，無不爾或承。",
                    "zhushu": "箋云：或之言有也。如松柏之枝葉常荗盛，青青相承，無衰落也。",
                    "type": 2
                },
                {
                    "paragraph": "天保六章，章六句。",
                    "zhushu": "",
                    "type": 2
                },
                {
                    "paragraph": "采薇遣戍役也。文王之時，西有昆夷之患，北有玁狁之難。以天子之命命將率，遣戍役以守衛中國。故歌采薇以遣之，出車以勞還，枤杜以勤歸也。",
                    "zhushu": "文王爲西伯服事殷之時也。昆夷，西戎也。天子，殷王也。戍，守也。西伯以殷王之命，命其屬爲將率，將戍役，禦西戎及北狄之難，歌采薇以遣之。杕杜勤歸者，以其勤勞之故，於其歸，歌枤杜以休息也。薇音微。昆，本又作混，古門反。玁，本或作獫，音險。沇音允，本亦作允。難，乃旦反，注皆同。將率，將，子亮反，率，所𩔖反，本亦作帥，同，注及後篇將率皆同。勞，力報反，後篇勞還皆同。枤，大計反。"
                },
                {
                    "paragraph": "采薇采薇，薇亦作止。",
                    "zhushu": "薇，菜。作，生也。箋云：西伯將遣戍役，先與之期以采薇之時。今薇生矣，先輩可以行也。重言采薇者，丁寕行期也。重，直用反，下重叙同。"
                },
                {
                    "paragraph": "曰歸曰歸，歳亦莫止。",
                    "zhushu": "箋云：莫，晚也。曰：女何時㱕乎？何時㱕乎？亦歳晚之時乃得歸也。又丁寕㱕期，定其心也。莫音暮，本或作暮，恊韻武博反。"
                },
                {
                    "paragraph": "靡室靡家，玁狁之故。不遑啓居，玁狁之故。",
                    "zhushu": "玁狁，北狄也。箋云：北狄，今匈奴也。靡，無。遑，暇。啓，跪也。古者師出不踰時，今薇生而行，歳晚乃得歸。使女無室家夫婦之道，不暇跪居者，有玁狁之難，故曉之也。"
                },
                {
                    "paragraph": "采薇采薇，薇亦柔止。",
                    "zhushu": "柔，始生也。箋云：柔謂脆晚之時。脆，七歳反。晚音問，或作早晚字，非也。"
                },
                {
                    "paragraph": "曰歸曰歸，心亦憂止。",
                    "zhushu": "箋云：憂止者，憂其歸期將晚。"
                },
                {
                    "paragraph": "憂心烈烈，載飢載渇。",
                    "zhushu": "箋云：烈烈，憂貌。則飢則渇，言其若也。"
                },
                {
                    "paragraph": "我戍未定，靡使歸聘。",
                    "zhushu": "聘，問也。箋云：定，止也。我方守於北狄，未得止息，無所使歸問。言所以憂。靡使如字，本又作靡所。"
                },
                {
                    "paragraph": "采薇采薇，薇亦剛止。",
                    "zhushu": "少而剛也。箋云：剛，謂少堅忍時。少，詩照反。忍音刃。"
                },
                {
                    "paragraph": "曰歸曰歸，歳亦陽止。",
                    "zhushu": "陽，歴陽月也。箋云：十月爲陽，時坤用事，嫌於無陽，故以名此月爲陽。坤，夲亦作巛，困䰟反。"
                },
                {
                    "paragraph": "王事靡盬，不遑啓處。",
                    "zhushu": "箋云：盬，不堅固也。處，猶居也。"
                },
                {
                    "paragraph": "憂心孔疚，我行不來，",
                    "zhushu": "疚，病。來，至也。箋云：我，戍役自我也。來猶反也，據家曰來。疚，乆又反。"
                },
                {
                    "paragraph": "彼爾維何？維常之華。",
                    "zhushu": "爾，華盛貌。常，常棣也。箋云：此言彼爾者，乃常棣之華，以興將率車馬服飾之盛。爾，乃礼反，注同，說文作薾。"
                },
                {
                    "paragraph": "彼路斯何？君子之車。",
                    "zhushu": "箋云：斯，此也。君子，謂將率。"
                },
                {
                    "paragraph": "戎車旣駕，四牡業業。",
                    "zhushu": "業業然，壯也。業如字，又魚及反，或五盍反。"
                },
                {
                    "paragraph": "豈敢定居？一月三捷。",
                    "zhushu": "捷，勝也。箋云：定，止也。將率之志，往至所征之地，不敢止而居處自安也。往則庻乎一月之中三有勝功，謂侵也，伐也，戰也。捷，息蹔反，又如字。"
                },
                {
                    "paragraph": "駕彼四牡，四牡騤騤。君子所依，小人所腓。",
                    "zhushu": "騤騤，疆也。腓，辟也。箋云：腓當作芘。此言戎車者，將率之所依乗，戍役之所芘𠋣。騤，求龜反。腓，符非反，鄭作芘，必寐反。𠋣，其綺反，舊於蟻反。"
                },
                {
                    "paragraph": "四牡翼翼，𧰼弭魚服。",
                    "zhushu": "翼翼，閑也。象弭，弓反末也，所以解紒也。魚服，魚皮也。箋云：弭，弓反未彆者，以象骨爲之，以𦔳御者解轡紒，冝滑也。服，矢服也。弭，彌氏反。紒音計，又音結，本又作紛，芳云反。彆，說文方血反，又邊之入聲，埤倉云：弓末反，戾也。"
                },
                {
                    "paragraph": "豈不日戒？玁狁孔𣗥。",
                    "zhushu": "箋云：戒，警𠡠軍事也。孔，甚。𣗥，急也。言君子小人豈不日相警戒乎？誠日相警戒也。玁狁之難甚急，豫述其苦以勸之。曰音越，又人栗反。警音景。"
                },
                {
                    "paragraph": "昔我往矣，楊栁依依。今我來思，雨雪霏霏。",
                    "zhushu": "楊栁，蒲栁也。霏霏，甚也。箋云：我來戍止，而謂始反時也。上三章言戍役，次三章言將率之行，故此章重序其往反之時，極言其苦以說之。○昔，韓詩：昔，始也。雨，于付反。霏，芳菲反。說音恱。"
                },
                {
                    "paragraph": "行道遟遟，載渇載飢。",
                    "zhushu": "遟遟，長逺也。箋云：行反在於道路，猶飢渇，言至苦也。"
                },
                {
                    "paragraph": "我心傷悲，莫知我哀。",
                    "zhushu": "君子能盡人之情，故人忘其死。",
                    "type": 2
                },
                {
                    "paragraph": "采薇六章，章八句。",
                    "zhushu": "",
                    "type": 2
                },
                {
                    "paragraph": "出車勞還率也。",
                    "zhushu": "遣將率及戍役，同歌同時，欲其同心也。反而勞之，異歌異日，殊尊卑也。礼記曰：賜君子小人不同日，北其義也。出，如字，沈尺遂反。勞，力報反。"
                },
                {
                    "paragraph": "我出我車，于彼牧矣。",
                    "zhushu": "出車，就馬於牧地。箋云：上我，我殷王也。下我，將率自謂也。西伯以天子之命，出我戎車於所牧之地，將使我出征伐。牧音目。"
                },
                {
                    "paragraph": "自天子所，謂我來矣。",
                    "zhushu": "箋云：自，從也。有人從王所來，謂我來矣。謂以王命召已，將使爲將率也。先出戎車，乃召將率，將率尊也。"
                },
                {
                    "paragraph": "召彼僕夫，謂之載矣。王事多難，維其𣗥矣。",
                    "zhushu": "僕夫，御夫也。箋云：𣗥，急也。正命召已，已即召御夫，使裝載物而往。王之事多難，其召我必急，欲疾趨之。此序其忠敬也。難，乃旦反，注及不皆同。裝，側良反，本又作莊。"
                },
                {
                    "paragraph": "我出我車，于彼郊矣。設此旐矣，建彼旄矣。",
                    "zhushu": "龜蛇曰旐。旐，干旄。箋云：設旐者，屬之於干旄，而建之戎車，將率旣受命，行乃乗焉。牧地在逺郊。旐音兆。旄音毛。屬音燭，致也。"
                },
                {
                    "paragraph": "彼旟旐斯，胡不斾斾？",
                    "zhushu": "鳥隼曰旟。斾斾，旒垂貌。旟音餘。斾，蒲貝反。隼，息允反。旒音流。"
                },
                {
                    "paragraph": "憂心悄悄，僕夫况瘁。",
                    "zhushu": "箋云：况，兹也。將率旣受命，行而憂，臨事而懼也。御夫則兹益憔悴，憂其馬之不正。悄，七小反。瘁，似醉反，亦作萃，依注作悴，音同。憔，慈遥反。憂其馬之不正，一夲作之不正也，一夲作馬之政。"
                },
                {
                    "paragraph": "王命南仲，往城于方。出車彭彭，旂旐央央。",
                    "zhushu": "王，殷王也。南仲，文王之屬。方，朔方，近玁狁之國也。彭彭，四馬貌。交龍爲旂。央央，鮮明也。箋云：王使南仲爲將率，往築城於朔方，爲軍壘以禦北狄之難。央，本亦作英，同，於京反，又於良反。近，附近之近，下近西戎同。壘，力軌反。"
                },
                {
                    "paragraph": "天子命我，城彼朔方。赫赫南仲，玁狁于襄。",
                    "zhushu": "朔方，北方也。赫赫，盛貌。襄，除也。箋云：此我，我戍役也。戍役築壘，而羙其將率自此出征也。襄如字，本或作攘，如羊反。"
                },
                {
                    "paragraph": "昔我往矣，黍稷方華。今我來思，雨雪載塗。王事多難，不遑啓居。",
                    "zhushu": "塗，凍釋也。箋云：黍稷方華，朔方之地，六月時也。以此時始出壘征伐玁狁，因伐西戎，至春凍始釋而來反，其間非有休息。雨，于付反，又如字。"
                },
                {
                    "paragraph": "豈不懷歸？畏此簡書。",
                    "zhushu": "簡書，戒命也。鄰囯有急，以簡書相告，則奔命救之。"
                },
                {
                    "paragraph": "喓喓草蟲，趯趯阜螽。",
                    "zhushu": "箋云：草蟲鳴，阜螽躍而從之，天性也。喻近西戎之諸侯，聞南仲旣征玁狁，將伐西戎之命，則跳躍而郷望之，如阜螽之聞草蟲鳴焉。草蟲鳴，晚秋之時也。此其時所見而興之。喓，於遥反。趡，吐歴反。螽音終。躍音藥。郷，許亮反，或作嚮，音同。興，許譍反。"
                },
                {
                    "paragraph": "未見君子，憂心忡忡。旣見君子，我心則降。",
                    "zhushu": "箋云：君子，斥南仲也。降，下也。忡，勑中反。降，户江反，又如字，注下皆同。"
                },
                {
                    "paragraph": "赫赫南仲，薄伐西戎。",
                    "zhushu": ""
                },
                {
                    "paragraph": "春日遟遟，卉木萋萋。倉庚喈喈，采繁祁祁。執訊獲醜，薄言還歸。",
                    "zhushu": "卉，草也。訊，辭也。箋云：訊，言。醜，衆也。伐西戎以凍釋時反，朔方之壘息戍役，至此時而歸京師，稱美時物以及其事，喜而詳之也。執其可言問所獲之衆以歸者，當獻之也。卉，許貴反。萋，七西反。喈音皆。蘩音煩。祁，巨移反。訊音信。"
                },
                {
                    "paragraph": "赫赫南仲，玁狁于夷。",
                    "zhushu": "夷，平也。箋云：平者，平之於王也。此時亦伐西戎，獨言平玁狁者，玁狁大，故以爲始，以爲終。",
                    "type": 2
                },
                {
                    "paragraph": "出車六章，章八句。",
                    "zhushu": "",
                    "type": 2
                },
                {
                    "paragraph": "枤杜勞還役也。",
                    "zhushu": "役，戍役也。"
                },
                {
                    "paragraph": "有枤之杜，有睆其實。",
                    "zhushu": "興也。睆，實貌。枤杜猶得其時蕃滋，役夫勞苦，不得盡其天性。睆，華版反，字從白，或作目邊。蕃音煩。"
                },
                {
                    "paragraph": "王事靡𥂠，繼嗣我日。",
                    "zhushu": "箋云：嗣，續也。王事無不堅固，我行役續嗣其日。言常勞苦無休息。"
                },
                {
                    "paragraph": "日月陽止，女心傷止，征夫遑止。",
                    "zhushu": "箋云：十月爲陽。遑，暇也。婦人思望其君子，陽月之時，已憂傷矣。征夫如今已間暇且歸也，而尚不得歸，故序其男女之情以說之。陽月而思望之者，以𥘉時云歳亦莫止。間音閑。說音恱。莫音暮，夲亦作暮。"
                },
                {
                    "paragraph": "有枤之杜，其葉萋萋。王事靡盬，我心傷悲。",
                    "zhushu": "箋云：傷悲者，念其君子於今勞苦。"
                },
                {
                    "paragraph": "卉木萋止，女心悲止，征夫歸止。",
                    "zhushu": "室家踰時則思。思，息嗣反，又如字。"
                },
                {
                    "paragraph": "陟彼北山，言采其𣏌。王事靡盬，憂我父母。",
                    "zhushu": "箋云：杞非常菜也，而升北山采之。託有事以望君子。𣏌音起。"
                },
                {
                    "paragraph": "檀車幝幝，四牡痯痯，征夫不逺。",
                    "zhushu": "檀車，役車也。幝幝，敝貌。痯痯，罷貌。箋云：不逺者，言其来，喻路近。檀，徒丹反。幝，尺善反，又勑丹反，從巾單，韓詩作𦅗，音同。痯，古緩反。敝，婢丗反。罷音皮。"
                },
                {
                    "paragraph": "匪載匪來，憂心孔疚。",
                    "zhushu": "箋云：匪，非。疚，病也。君子至期不裝載，意不爲來，我念之憂心甚病。疚，居又反。"
                },
                {
                    "paragraph": "斯逝不至，而多爲恤。",
                    "zhushu": "逝，往。恤，憂也。逺行不必如期，室家之情以期望之。"
                },
                {
                    "paragraph": "卜筮偕止，㑹言近止，征夫邇止。",
                    "zhushu": "卜之筮之，㑹人占之。邇，近也。箋云：偕，俱。㑹，合也。或卜之，或筮之，俱占之，合言於繇爲近，征夫如仐近耳。繇，直又反。",
                    "type": 2
                },
                {
                    "paragraph": "枤杜四章，章七句。",
                    "zhushu": "",
                    "type": 2
                },
                {
                    "paragraph": "魚麗羙萬物盛多，能備禮也。文武以天保以上治内，采薇以下治外，始於憂勤，終於逸樂，故羙萬物盛多，可以告於神明矣。",
                    "zhushu": "内，謂諸夏也。外，謂夷狄也。告於神明者，於祭祀而歌之。麗，力馳反，下同。上，時掌反。逸，本或作佚。楽音洛。夏，户雅反。"
                },
                {
                    "paragraph": "魚麗于罶，鱨鯊。",
                    "zhushu": "麗，歴也。罶，曲梁也，寡婦之笱也。鱨，揚也。鯊，鮀也。大平而後微物衆多，取之有時，用之有道，則物莫不多矣。古者不風不暴，不行火，草木不折，不操斧斤，不入山林。豺𥙊獸然後殺，獺祭魚然後漁，鷹隼擊然後罻羅設。是以天子不合圍，諸侯不掩群，大夫不麛不𡖉，士不隱塞，庻人不數罟。罟必四寸，然後入澤梁。故山不童，澤不竭，鳥獸魚鱉皆得其所然。罶音栁。鱨音常，草木䟽云：今江東呼黄鱨魚，尾微黄，大者長尺七八寸許。鯊音沙，字亦作魦，今吹沙小魚也，體圎而有黒㸃文，舎人云：鯊，石鮀也。鮀，符何反。大音㤗。暴，蒲卜反。操，草刀反。斧斤。一本作草木不折不芟，定夲芟作操，草刀反。豺，仕皆反。獺，勑鎋反，又他末反。漁音魚，一夲作，同，取魚也。罻音畏。麛，亡𠔃反，本或作霓，同。𡖉，魯短反。數如字，夲又作偃，亦如字。塞，蘇代反，又新勒反。隠，士欲反，又所角反，陳氏云：數，細也。罟音古。"
                },
                {
                    "paragraph": "君子有酒旨，且多。",
                    "zhushu": "箋云：酒美而此魚又多也。君子有酒旨絶句，且多此二字爲句。後章放此，異此讀則非。"
                },
                {
                    "paragraph": "魚麗于罶，魴鱧。",
                    "zhushu": "鱧，鮦也。鱧音礼。鮦，直冡反。"
                },
                {
                    "paragraph": "君子有酒多，且旨。",
                    "zhushu": "箋云：酒多而此魚又美也。"
                },
                {
                    "paragraph": "魚麗于罶，鰋鯉。",
                    "zhushu": "鰋，鮎也。鰋音偃，郭云：今偃額白魚。鮎，乃兼反。江東呼鮎爲鮧。鮧音啼，又在私反。毛及前儒皆以鮎釋鰋，鯉爲鯇，鱣爲鯉，唯郭注爾雅是六魚之名。今自驗毛解與丗不協，或恐古今各異，逐丗移耳。"
                },
                {
                    "paragraph": "君子有酒旨，且有。",
                    "zhushu": "箋云：酒美而此魚又有。"
                },
                {
                    "paragraph": "物其多矣，維其嘉矣。",
                    "zhushu": "箋云：魚旣多，又善。"
                },
                {
                    "paragraph": "物其旨矣，維其偕矣。",
                    "zhushu": "箋云：魚旣美，又齊等。"
                },
                {
                    "paragraph": "物其有矣，維其時矣。",
                    "zhushu": "箋云：魚旣有，又得其時。",
                    "type": 2
                },
                {
                    "paragraph": "魚麗六章，三章章四句，三章章二句。",
                    "zhushu": "",
                    "type": 2
                },
                {
                    "paragraph": "南陔，孝子相戒以養也。白華，孝子之絜白也。華黍，時和歳豐，宜黍稷也。有其義而亡其辭。",
                    "zhushu": "此三篇者，郷飲酒、燕礼用焉，曰“笙入立于縣時，奏南陔、白華、華黍”是也。孔子論詩，雅、頌各得其所，時俱在耳，篇弟當在於此。遭戰囯及秦之丗而亡之，其義則與衆篇之義合編，故存。至毛公爲詁訓傳，乃分衆篇之義，各置於其篇端云，又推其亡者，以見在爲數，故推改什首，遂通耳，而下非孔子之舊。陔，古哀反。養，餘尚反。白華、華黍，此三篇盖武王之詩。周公制礼，用爲樂章，吹笙以播其曲。孔子刪定，在三百一十一篇内，遭戰國及秦而亡。子夏序詩，篇義合編，故詩雖云而義猶在也。毛氏訓傳，各引序冠其篇首，故序存而詩亡。縣音玄。編，必先反。見，賢遍反。",
                    "type": 2
                },
                {
                    "paragraph": "鹿鳴之什十篇，五十五章，三百一十五句。",
                    "zhushu": ""
                }
            ]
        },
        {
            "name": "小雅南有嘉魚之什詁訓傳第十七",
            "paragraphs": [
                {
                    "paragraph": "南有嘉魚之什詁訓傳第十七",
                    "zhushu": "",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "南有嘉魚樂與賢也。太平之君子至誠，樂與賢者共之也。",
                    "zhushu": "樂得賢者，與共立於朝，相燕樂也。○自此至菁菁者莪云篇，并亡篇三，是成王、周公之小雅。成王有雅名，公有雅德，二人恊佐，以致太平，故亦並爲正也。樂音洛，又音岳，徐五教反，序文同。大音㤗，後大平皆同。朝，直遥反，下注同。燕楽，音洛，下注皆同。"
                },
                {
                    "paragraph": "南有嘉魚，烝然罩罩。",
                    "zhushu": "江漢之間，魚所産也。罩罩，籗也。箋云：烝，塵也。塵然，猶言乆如也。言南方水中有善魚，人將乆如而俱罩之遟之也。喻天下有賢者，在位之人將乆如而並求致之於朝，亦遟之也。遟之者，謂至誠也。烝，之丞反，王衆也。罩，張教反，徐又都學反，字林竹卓反，云捕魚器也。藿，𦔳角反，郭云：捕魚籠也，沈音獲，又音䕶，說其形非罩也。遟，直寄反，下同。"
                },
                {
                    "paragraph": "君子有酒，嘉賔式燕以樂。",
                    "zhushu": "箋云：君子，斥時在位者也。式，用也。用酒與賢者燕飲而樂也。楽音洛，恊句五教反。得賢致酒，歡情怡暢，故樂。"
                },
                {
                    "paragraph": "南有嘉魚，烝然汕汕。",
                    "zhushu": "汕汕，樔也。箋云：樔者，今之撩𦊙也。汕，所諌反，說文云：魚游水貌。樔，側交反，字又作罺，同。僚，力弔反，又力條反，沈力到反。"
                },
                {
                    "paragraph": "君子有酒，嘉賔式燕以衎。",
                    "zhushu": "衎，樂也。衎，苦旦反。"
                },
                {
                    "paragraph": "南有樛木，甘瓠纍之。",
                    "zhushu": "興也。纍，蔓也。箋云：君子下其臣，故賢者歸往也。樛，居虬反。瓠音護。纍，力追反，本亦作虆，同。下，遐嫁反。"
                },
                {
                    "paragraph": "君子有酒，嘉賔式燕綏之。",
                    "zhushu": "箋云：綏，安也。與嘉賔燕飲而安之。郷飲酒曰：賔以我安。"
                },
                {
                    "paragraph": "翩翩者鵻，烝然來思。",
                    "zhushu": "鵻，壹宿之鳥。箋云：壹宿者，壹意於其所宿之木也。喻賢者有専壹之意於我，我將乆如而來遟之也。翩音篇。鵻音隹，夲又作隹。"
                },
                {
                    "paragraph": "君子有酒，嘉賔式燕又思。",
                    "zhushu": "箋云：又，復也。以其壹意，欲復與燕加厚之。復，扶又反，下同。",
                    "type": 2
                },
                {
                    "paragraph": "南有嘉魚四章，章四句。",
                    "zhushu": "",
                    "type": 2
                },
                {
                    "paragraph": "南山有臺樂得賢也。得賢則能爲邦家立太平之基矣。",
                    "zhushu": "人君得賢，則其德廣大堅固，如南山之有基址。爲，如字，又于僞反。"
                },
                {
                    "paragraph": "南山有臺，北山有萊。",
                    "zhushu": "興也。臺，夫湏也。萊，草也。箋云：興者，山之有草木，以自覆盖，成其髙大，喻人君有賢臣，以自尊顯。萊音來。夫音符。"
                },
                {
                    "paragraph": "樂只君子，邦家之基。樂只君子，萬壽無期。",
                    "zhushu": "基，本也。箋云：只之言是也。人君旣得賢者，置之於位，又尊敬以禮樂樂之，則能爲國家之夲，得壽考之福。樂樂，上音岳，下音洛。"
                },
                {
                    "paragraph": "南山有桑，北山有楊。樂只君子，邦家之光。樂只君子，萬壽無疆。",
                    "zhushu": "箋云：光，明也。政敎明，有榮曜。疆，居良反。"
                },
                {
                    "paragraph": "南山有𣏌，北山有李。樂只君子，民之父母。樂只君子，德音不已。",
                    "zhushu": "箋云：已，止也。不止者，言長見稱頌也。𣏌音起，草木䟽云：其樹如摴，一名狗骨。"
                },
                {
                    "paragraph": "南山有栲，北山有杻。",
                    "zhushu": "栲，山樗。杻，檍也。栲音考。杻，女乆反。樗，勑居反。檍音憶。"
                },
                {
                    "paragraph": "樂只君子，遐不眉壽。樂只君子，德音是茂。",
                    "zhushu": "眉壽，秀眉也。箋云：遐，逺也。逺不眉壽者，言其近眉壽也。茂，盛也。"
                },
                {
                    "paragraph": "南山有枸，北山有楰。",
                    "zhushu": "枸，枳枸。楰，䑕梓。枸，俱甫反。楰音庾，楸屬。枳，諸氏反。"
                },
                {
                    "paragraph": "樂只君子，遐不黃耇。樂只君子，保艾爾後。",
                    "zhushu": "黄，黄髪也。耇，老。艾。養。保，安也。耇音苟，壽也。文，五盖反，沈音刈。",
                    "type": 2
                },
                {
                    "paragraph": "南山有臺五章，章六句。",
                    "zhushu": "",
                    "type": 2
                },
                {
                    "paragraph": "由庚，萬物得由其道也。崇丘，萬物得極其髙大也。由儀，萬物之生各得其冝也。有其義而亡其辭。",
                    "zhushu": "此三篇者，郷飲酒、燕禮亦用焉。曰：乃間歌魚麗，笙由庚；歌南有嘉魚，笙崇丘；歌南山有臺，笙由儀。亦遭丗亂而亡之。燕禮又有升歌鹿鳴，下管新宮。新宮，亦詩篇名也，辭義皆亡，無以知其篇第之處。○此二篇義與南陔等同。依六月序，由庚在南有嘉魚前，崇丘歌南山有臺前。今同在此者，以其俱亡，使相從耳。間，古莧反。"
                },
                {
                    "paragraph": "蓼蕭澤及四海也。",
                    "zhushu": "九夷、八狄、七戎、六蠻，謂之四海。同在九州之外，雖有大者，爵不過子。虞書曰：州有十二師，外薄四海，咸建五長。蓼音六。薄，音博，諸夲作外敷，注音芳夫反。四海，海者，晦也。地險，言其去中國險逺，禀政教昬昧也。長，張丈反。"
                },
                {
                    "paragraph": "蓼彼蕭斯，零露湑𠔃。",
                    "zhushu": "興也。蓼，長大貌。蕭，蒿也。湑湑然，蕭上露貌。箋云：興者，蕭，香物之微者，喻四海之諸侯，亦國君之賤者。露者大，所以潤萬物，喻王者恩澤不爲逺國則不及也。湑，息叙反。長如字，又張丈反。爲，于僞反。"
                },
                {
                    "paragraph": "旣見君子，我心冩𠔃。",
                    "zhushu": "輸冩其心也。箋云：旣見君子者，逺國之君朝見於天子也。我心冩者，舒其情意，無留恨也。朝，直遥反。見，賢遍反，下燕見同。"
                },
                {
                    "paragraph": "燕𥬇語𠔃，是以有譽處𠔃。",
                    "zhushu": "箋云：天子與之燕而𥬇語，則逺國之君各得其所，是以稱揚德美，使聲譽常處天子。"
                },
                {
                    "paragraph": "蓼彼蕭斯，零露瀼瀼。",
                    "zhushu": "瀼瀼，露蕃貌。瀼，如羊反，徐乃剛反。蕃音煩。"
                },
                {
                    "paragraph": "旣見君子，爲龍爲光。",
                    "zhushu": "龍，寵也。箋云：爲龍爲光，言天子恩澤光耀被及己也。被，皮寄反。"
                },
                {
                    "paragraph": "其德不爽，壽考不忘。",
                    "zhushu": "爽，差也。"
                },
                {
                    "paragraph": "蓼彼蕭斯，零露泥泥。",
                    "zhushu": "泥泥，霑濡也。泥，乃禮反。"
                },
                {
                    "paragraph": "旣見君子，孔燕豈弟。",
                    "zhushu": "豈，樂。弟，易也。箋云：孔，甚。燕，安也。豈，開在反，夲亦作愷，下同，後豈弟放此。弟如字，亦作悌，音同。楽音洛，下篇同。易，以䜴反。"
                },
                {
                    "paragraph": "冝兄冝弟，令德壽豈。",
                    "zhushu": "爲兄亦冝，爲弟亦冝。"
                },
                {
                    "paragraph": "蓼彼蕭斯，零露濃濃。",
                    "zhushu": "濃濃，厚貌。濃，奴同反，又女龍反。"
                },
                {
                    "paragraph": "旣見君子，鞗革忡忡。和鸞雝雝，萬福攸同。",
                    "zhushu": "鞗，轡也。革，轡首也。忡忡，垂飾皃。在軾曰和，在鑣曰鸞。箋云：此說天子之車飾者，諸侯燕見天子，天子必乗車迎于門，是以云然。攸，所也。鞗，徒彫反。忡，直弓反，一音勑𠔃反。軾音式。鑣，彼苗反。",
                    "type": 2
                },
                {
                    "paragraph": "蓼蕭四章，章六句。",
                    "zhushu": "",
                    "type": 2
                },
                {
                    "paragraph": "湛露天子燕諸侯也。",
                    "zhushu": "燕，謂與之燕飲酒也。諸侯朝覲㑹同，天子與之燕，所以示慈惠。湛，直咸反。"
                },
                {
                    "paragraph": "湛湛露斯，匪陽不晞。",
                    "zhushu": "興也。湛湛，露荗盛貌。陽，日也。晞，乾也。露雖湛湛然，見陽則乾。箋云：興者，露之在物湛湛然，使物柯葉低垂。喻諸侯受燕爵，其儀有似醉之貌。諸侯旅酬之則猶然，唯天子賜爵則貌變，肅敬承命，有似露見日則晞。晞音希。"
                },
                {
                    "paragraph": "厭厭夜飲，不醉無歸。",
                    "zhushu": "厭厭，安也。夜飲，私燕也。宗子將有事，則族人皆侍。不醉而出，是不親也；醉而不岀，是渫宗也。箋云：天子燕諸侯之礼亡，此假宗子與族人燕爲說爾。族人猶群臣也，其醉不出，不酔而出，猶諸侯之儀也。飲酒至夜，猶云不酔無歸。此天子於諸侯之儀。燕飲之禮，宵則兩階及庭門皆設燭焉。厭，於鹽反，韓詩作愔。愔，和恱之貌。渫，息列反。"
                },
                {
                    "paragraph": "湛湛露斯，在彼豐草。厭厭夜飲，在宗載考。",
                    "zhushu": "豐，茂也。夜飲必於宗室。箋云：豐草，喻同姓諸侯也。載之言則也。考，成也。夜飲之禮在宗室，同姓諸侯則成之，於庻姓其譲之則止。昔者陳敬仲飲桓公酒而樂，桓公命以火繼之。敬仲曰：臣卜其晝，未卜其夜。於是乃止。此之謂不成也。飲桓公，於鴆反。"
                },
                {
                    "paragraph": "湛湛露斯，在彼𣏌𣗥。顯允君子，莫不令德。",
                    "zhushu": "箋云：𣏌也𣗥也，異𩔖，喻庻姓諸侯也。令，善也。無不善其德，言飲酒不至於醉。"
                },
                {
                    "paragraph": "其桐其椅，其實離離。豈弟君子，莫不令儀。",
                    "zhushu": "離離，垂也。箋云：桐也椅也，同𩔖而異名，喻一王之後也。其實離離，喻其薦爼禮物多於諸侯也。飲酒不至於醉，從善其威儀而已，謂陔莭也。椅，於冝反。陔，古哀反，字亦作械，音同，戒也。",
                    "type": 2
                },
                {
                    "paragraph": "湛露四章，章四句。",
                    "zhushu": "",
                    "type": 2
                },
                {
                    "paragraph": "彤弓天子錫有功諸侯也。",
                    "zhushu": "諸侯敵王所愾而獻其功，王饗礼之，於是賜彤弓一，彤矢百，旅弓矢千。凡諸侯，賜弓矢然後専征伐。彤，徒冬反。愾，苦愛反，很也。杜預云：很，怒也。說文作鎎，火旣反，云：怒戰也。玈音盧，黒弓也，夲或作旅，字訛。"
                },
                {
                    "paragraph": "彤弓弨𠔃，受言藏之。",
                    "zhushu": "彤弓，朱弓也，以講德習射。弨，弛貌。言，我也。箋云：言者，謂王䇿命也。王賜朱弓，必䇿其功以命之，受出藏之，乃反入也。弨，尺昭反，說文云：弓反也。字林充小反。㢮，式氏反。"
                },
                {
                    "paragraph": "我有嘉賔，中心貺之。",
                    "zhushu": "貺，賜也。箋云：貺者，欲加恩惠也。王意殷勤於賔，故歌序之。"
                },
                {
                    "paragraph": "鐘鼔旣設，一朝饗之。",
                    "zhushu": "箋云：大飲賔曰饗。一朝猶早朝。飲，於鴆反。"
                },
                {
                    "paragraph": "彤弓弨𠔃，受言載之。",
                    "zhushu": "載以歸也。箋云：出載之車也。"
                },
                {
                    "paragraph": "我有嘉賔，中心喜之。",
                    "zhushu": "喜，樂也。楽音洛。"
                },
                {
                    "paragraph": "鐘鼓旣設，一朝右之。",
                    "zhushu": "右，勸也。箋云：右之者，主人獻之，賔受爵，奠于薦右，旣𥙊爼，乃席，未坐卒爵之謂也。右，毛音又，鄭如字。卒，遵律反，夲或作率者，誤也。啐，七内反。"
                },
                {
                    "paragraph": "彤弓弨𠔃，受言櫜之。",
                    "zhushu": "櫜，韜也。櫜，古刀反。韜，本又作㢰，吐刀反，弓衣也。"
                },
                {
                    "paragraph": "我有嘉賔，中心好之。",
                    "zhushu": "好，說也。好，呼報反。說音恱。"
                },
                {
                    "paragraph": "鐘鼓旣設，一朝醻之。",
                    "zhushu": "醻，報也。箋云：飲酒之禮，主人獻賔，賔酢主人，主人又飲酌賔，謂之醻。醻猶厚也，勸也。醻，夲又作酬，市由反。酢，才洛反。",
                    "type": 2
                },
                {
                    "paragraph": "彤弓三章，章六句。",
                    "zhushu": "",
                    "type": 2
                },
                {
                    "paragraph": "菁菁者莪樂育材也。君子能長育人材，則天下喜樂之矣。",
                    "zhushu": "樂育材者，歌樂人君敎學囯人，秀士、選士、俊士、造士、進士，養之以漸，至於官之。菁，子丁反。莪，五何反。長，張文反，下同。楽音洛，下并注同。選，雪恋反。"
                },
                {
                    "paragraph": "菁菁者莪，在彼中阿。",
                    "zhushu": "興也。菁菁，盛貌。莪，蘿蒿也。中阿，阿中也。太陵曰阿。君子能長育人材，如阿之長莪菁菁然。箋云：長育之者，旣敎學之，又不征役也。"
                },
                {
                    "paragraph": "旣見君子，樂且有儀。",
                    "zhushu": "箋云：旣見君子者，官爵之而得見也。見則心旣喜樂，又以禮儀見接。"
                },
                {
                    "paragraph": "菁菁者莪，在彼中沚。",
                    "zhushu": "中沚，沚中也。沚音止。"
                },
                {
                    "paragraph": "旣見君子，我心則喜。",
                    "zhushu": "喜，樂也。"
                },
                {
                    "paragraph": "菁菁者莪，在彼中陵。",
                    "zhushu": "中陵，陵中也。"
                },
                {
                    "paragraph": "旣見君子，鍚我百朋。",
                    "zhushu": "箋云：古者貨貝，五貝爲朋，賜我百朋，得禄多，言得意也。"
                },
                {
                    "paragraph": "汎汎楊舟，載沉載浮。",
                    "zhushu": "楊木爲舟，載沉亦沉，載浮亦浮。箋云：舟者，沉物亦載，浮物亦載。喻人君用士，文亦用，武亦用，於人之材無所廢。汎，敷劒反。"
                },
                {
                    "paragraph": "旣見君子，我心則休。",
                    "zhushu": "箋云：休者，休休然。休，虚虬反，美也。",
                    "type": 2
                },
                {
                    "paragraph": "菁菁者莪四章，章四句。",
                    "zhushu": "",
                    "type": 2
                },
                {
                    "paragraph": "六月宣王北伐也。鹿鳴廢，則和樂缺矣。四牡廢，則君臣缺矣。皇皇者華廢，則忠信缺矣。常棣廢，則兄弟缺矣。伐木廢，則朋友缺矣。天保廢，則福禄缺矣。采薇廢，則征伐缺矣。出車廢，則功力鈌矣。杕杜廢，則師衆缺矣。魚麗廢，則法度缺矣。南陔廢，則孝友缺矣。白華廢，則廉恥缺矣。華黍廢，則蓄積缺矣。由庚廢，則隂陽失其道理矣。南有嘉魚廢，則賢者不安，下不得其所矣。崇丘廢，則萬物不遂矣。南山有臺廢，則爲國之基隊矣。由儀廢，則萬物失其道理矣。蓼蕭廢，則恩澤乖矣。湛露廢，則萬國離矣。彤弓廢，則諸夏衰矣。菁菁者莪廢，則無禮儀矣。小雅盡廢，則四夷交侵，中國微矣。",
                    "zhushu": "六月，言周室微而復興，美宣王之北伐也。○從此至無羊十四篇，是宣王之変小雅。楽音洛，篇末注同。缺，苦恱反。蓄，𠡠六反。隊，直𩔖反。夏，戸雅反。"
                },
                {
                    "paragraph": "六月棲棲，戎車旣飭。四牡騤騤，載是常服。",
                    "zhushu": "棲棲，簡閱貌。飭，正也。日月爲常。服，戎服也。箋云：記六月者，盛夏出兵，明其急也。戎車，革輅之等也。其等有五，戎車之常服，韋弁服也。棲音西。飭音勅，依字從力，修飭之字從中，不同也。今人食邊作芳，以爲修飭之字，借作勅音，非。騤，求龜反。閱音恱。"
                },
                {
                    "paragraph": "玁狁孔熾，我是用急。",
                    "zhushu": "熾，盛也。箋云：此序告甫之意也。北狄來侵甚熾，故王以是急遣我。熾，尺志反。"
                },
                {
                    "paragraph": "王于岀征，以匡王國。",
                    "zhushu": "箋云：于，曰。匡，正也。王曰：今女出征玁狁，以正王囯之封畿。"
                },
                {
                    "paragraph": "比物四驪，閑之維則。",
                    "zhushu": "物，毛物也。則，法也。言先敎戰而後用師。比，毗志反，齊同也。"
                },
                {
                    "paragraph": "維此六月，旣成我服。我服旣成，于三十里。",
                    "zhushu": "師行三十里。箋云：王旣成我戎服，將遣之，戒之曰：日行三十里，可以舎息。"
                },
                {
                    "paragraph": "王于出征，以佐天子。",
                    "zhushu": "出征以佐其爲天子也。箋云：王曰：今女出征伐，以佐𦔳我天子之事。禦北狹也。"
                },
                {
                    "paragraph": "四牡脩廣，其大有顒。",
                    "zhushu": "脩，長。廣，大也。顒，大貌。顒，玉容反，說文云：大頭也。"
                },
                {
                    "paragraph": "薄伐玁狁，以奏膚公。",
                    "zhushu": "奏，爲。膚，大。公，功也。"
                },
                {
                    "paragraph": "有嚴有翼，共武之服。",
                    "zhushu": "嚴，威嚴也。翼，敬也。箋云：服，事也。言今師之群帥，有威嚴者，有恭敬者，而共典是兵事。言文武之人備。嚴如字，鄭如字，注下同。共，徐音恭。帥，所𩔖反，下將帥同，後放此。"
                },
                {
                    "paragraph": "共武之服，以定王國。",
                    "zhushu": "箋云：定，安也。"
                },
                {
                    "paragraph": "玁狁匪茹，整居焦穫。侵鎬及方，至于涇陽。",
                    "zhushu": "焦穫，周地接于玁狁者。箋云：匪，非。茹，度也。鎬也，方也，皆北方地名。言玁狁之來侵，非其所當度爲也，乃自整齊而処周之焦穫，來侵至涇水之北。言其大恣也。茹，如豫反，徐音如。獲音謢，爾雅十数：周有焦護。鎬，胡老反，王云京師。度，徒治反，下同。"
                },
                {
                    "paragraph": "織文鳥章，白斾央央。",
                    "zhushu": "鳥章，錯革鳥爲章也。白斾，継旐者也。央央，鮮明貌。箋云：織，徽織也。鳥章，鳥凖之文章，將帥以下衣皆著焉。織音志，又尺志反，注同。斾，本又作茷，蒲貝反，左傳云蒨茷是也，一曰斾与茷古今字殊。央音英，或以良反，下篇同。徽音輝。將，子亮反，下大將同，後篇將帥放此。著，知畧反。"
                },
                {
                    "paragraph": "元戎十乗，以先啓行。",
                    "zhushu": "元，大也。夏后氏曰鉤車，先正也。殷曰寅車，先疾也。周曰元戎，先良也。箋云：鉤，鉤鞶，行曲直有正也。寅，進也。二者及元戎，皆可以先前啓突敵陳之前行，其制之同異未聞。乗，繩證反。行，戸郎反，注前行同。夏，戸雅反。鉤，古侯反。股音古，今經注作鞶，无股字。先，蘇薦反。陳，直覲反。"
                },
                {
                    "paragraph": "戎車旣安，如輊如軒。四牡旣佶，旣佶且閑。",
                    "zhushu": "輊，摯。佶，正也。箋云：戎車之安，從後視之如摯，從前視之如軒，然後適調也。佶，壯徤之貌。輊，竹二反。佶，其乙反，又其吉反。摯音至。"
                },
                {
                    "paragraph": "薄伐玁狁，至于大原。",
                    "zhushu": "言逐出之而已。大音㤗。"
                },
                {
                    "paragraph": "文武吉甫，萬邦爲憲。",
                    "zhushu": "吉甫，尹吉甫也。有文有武。憲，法也。箋云：吉甫，此時大將也。"
                },
                {
                    "paragraph": "吉甫燕喜，旣多受祉。",
                    "zhushu": "祉，福也。箋云：吉甫旣伐玁狁而歸，天子以燕礼樂之，則歡喜矣。又多受賞賜也。"
                },
                {
                    "paragraph": "來歸自鎬，我行永乆。飲御諸友，炰鼈膾鯉。",
                    "zhushu": "御，進也。箋云：御，侍也。王以吉甫逺従鎬地來，又日月長乆，今飲之酒，使其諸友恩舊者侍之，又加其珍美之饌，所以極勸之也。飲，於鴆反，注同。炰，白交反，徐又甫乆反。鼈，卑滅反。膾，古外反。"
                },
                {
                    "paragraph": "侯誰在矣？張仲孝友。",
                    "zhushu": "侯，維也。張仲，賢臣也。善父母爲孝，善兄弟爲友。使文武之臣征伐，与孝友之臣処内。箋云：張仲，吉甫之友，其性孝友。",
                    "type": 2
                },
                {
                    "paragraph": "六月六章，章八句。",
                    "zhushu": "",
                    "type": 2
                },
                {
                    "paragraph": "采宣王南征也。",
                    "zhushu": "𦬊音起，徐又求己反。"
                },
                {
                    "paragraph": "薄言采𦬊，于彼新田，于此葘𠭇。",
                    "zhushu": "興也。𦬊，菜也。田一歳曰菑，二歳曰新田，三歳曰畬。宣王能新羙天下之士，然後用之。箋云：興者，新羙之喻和治其家、養育其身也。士，軍士也。葘，側其反，郭云：反草曰葘。畬音餘。"
                },
                {
                    "paragraph": "方叔涖止，其車三千，師干之試。",
                    "zhushu": "方叔，卿士也，受命而爲將也。涖，臨。師，衆。干，扞。試，用也。箋云：方叔臨視此戎車三千乗，其士卒皆有佐師扞敵之用爾。司馬法：兵車一乗，甲士三人，歩卒七十二人。宣王承乱，羡卒盡起。涖，本又作莅，音利，又音𩔖，沈力二反。扞，胡且反。乗，繩證反，下一乗同。卒，子忽反，下皆同。羡，錢靣反，餘也，又徐薦反。"
                },
                {
                    "paragraph": "方叔率止，乗其四騏，四騏翼翼。",
                    "zhushu": "箋云：率者，率此戎車士卒而行也。翼翼，壯徤皃。"
                },
                {
                    "paragraph": "路車有奭，簟茀魚服，鉤膺鞗革。",
                    "zhushu": "奭，赤貌。鉤膺，樊纓也。箋云：茀之言蔽也。車之蔽飾𧰼席丈也。魚服，矢服也。鞗革，轡首垂也。奭，許力反。茀音弗。鞗音條。樊，歩干反，馬大帶。"
                },
                {
                    "paragraph": "薄言采𦬊，于彼新田，于此中郷。",
                    "zhushu": "郷，所也。箋云：中郷，美地名。"
                },
                {
                    "paragraph": "方叔涖止，其車三千，旂旐央央。",
                    "zhushu": "箋云：交龍爲旂，龜蛇爲旐。此言軍衆將帥之車皆俻。"
                },
                {
                    "paragraph": "方叔率止，約軝錯衡，八鸞瑲瑲。",
                    "zhushu": "軝，長轂之軝也，朱而約之。錯衡，文衡也。瑲瑲，聲也。軝，祁友反，廣雅云：轂篆。錯如字，沈七故反。瑲，夲亦作瑲，七羊反，徐七羮反。"
                },
                {
                    "paragraph": "服其命服，朱芾斯皇，有瑲葱珩。",
                    "zhushu": "朱芾，黃朱芾也。皇，猶煌煌也。瑲，珩聲也。葱，蒼也。三命葱珩，言周室之強，車服之羙也。言其強羙，斯劣矣。箋云：命服者，命爲將受王命之服也。天子之服韋弁服，朱衣裳也。芾，本又作茀，或作紱，皆音弗，下篇赤茀同。瑲，夲又作創，亦作鎗，同，皆七羊反。珩音衡。煌音皇，又音晃。朱衣裳，本或作朱衣纁裳。纁衍字。"
                },
                {
                    "paragraph": "鴥彼飛隼，其飛戾天，亦集爰止。",
                    "zhushu": "戾，至也。箋云：隼，急淚之鳥也。飛乃至天，喻士卒勁勇，能深攻入敵也。爰，於也。亦集於其所止，喻士卒湏命乃行也。鴥，唯必反。"
                },
                {
                    "paragraph": "方叔涖止，其車三千，師干之試。",
                    "zhushu": "箋云：三稱此者，重師也。"
                },
                {
                    "paragraph": "方叔率止，鉦人伐鼔，陳師鞠旅。",
                    "zhushu": "伐，擊也。鉦以靜之，鼔以動之。鞠，告也。箋云：鉦也，鼔也，各有人焉。言鉦人伐鼓，互言爾。二千五百人爲師，五百人爲旅。此言將戰之日，陳列其師旅，誓告之也。陳師告旅，亦互言之。鉦音征，說文云：鐃也，又云：鐲也。鞠，居六反。將如字，餘並子匠反。"
                },
                {
                    "paragraph": "顯允方叔，伐鼔淵淵，振旅闐闐。",
                    "zhushu": "淵淵，鼔声也。入曰振旅，復長㓜也。箋云：伐鼔淵淵，謂戰時進士衆也。至戰止將歸，又振旅伐鼔闐闐然。振猶止也。旅，衆也。春秋傳曰：出曰治兵，入曰振旅，其礼一也。闐，徒顚反。長，張丈反，下之長同。"
                },
                {
                    "paragraph": "蠢爾蠻荆，大邦爲讎。",
                    "zhushu": "蠢，動也。蛮荆，荆州之蛮也。箋云：大邦，列囯之大也。蠢，尺𠃔反，尓雅：不遜也。"
                },
                {
                    "paragraph": "方叔元老，克壯其猶。",
                    "zhushu": "元，大也。五官之長，出於諸侯，曰天子之老。壯，大。猶，道也。箋云：猶，謀也。謀，兵謀也。"
                },
                {
                    "paragraph": "方叔率止，執訊獲醜。",
                    "zhushu": "箋云：方叔率其士衆，執將可言問所獲敵人之衆以還歸也。訊音信。"
                },
                {
                    "paragraph": "戎車嘽嘽，嘽嘽焞焞，如霆如雷。",
                    "zhushu": "嘽嘽，衆也。焞焞，盛皃。箋云：言戎車旣衆盛，其威文如雷霆。言雖乆在外，无罷勞也。嘽，吐丹反，徐音他。焞，吐雷反，又他屯反，本又作啍，同。霆音廷，徐音挺，又音定。罷音皮。"
                },
                {
                    "paragraph": "顯允方叔，征伐玁狁，蠻荆來威。",
                    "zhushu": "箋云：方叔先与吉甫征伐玁狁，今特往伐蛮荆，皆使來服於宣王之威，羙其功之多也。",
                    "type": 2
                },
                {
                    "paragraph": "采𦬊四章，章十二句。",
                    "zhushu": "",
                    "type": 2
                },
                {
                    "paragraph": "車攻宣王復古也。宣王能内修政事，外攘夷狄，復文武之竟土。修車馬，備器械，復㑹諸侯於東都，因田獵而選車徒焉。",
                    "zhushu": "東都，王城也。攘，如羊反，除也，却也。竟音境。械，户戒反。王蒼云：械，揔名也。說文言：无所盛曰械。復，扶又反。選，宣兖反，数也，沈思恋反，下同。"
                },
                {
                    "paragraph": "我車旣攻，我馬旣同。",
                    "zhushu": "攻，坚。同，斉也。宗廟斉豪，尚純也。戎事斉力，尚強也。田獵斉足，尚疾也。豪，戸刀反，依字作毫也。"
                },
                {
                    "paragraph": "四牡龐龐，駕言徂東。",
                    "zhushu": "龐龐，充實也。東，洛邑也。龐，鹿同反，徐扶公反。"
                },
                {
                    "paragraph": "田車旣好，四牡孔阜。東有甫草，駕言行狩。",
                    "zhushu": "甫，大也。田者大艾草以爲防，或舎其中，褐𦆑𣃼以爲門，裘纒質以爲槸，間容握，驅而入，擊則不得入，左者之左，右者之右，然後焚而射焉。天子發然後諸侯發，諸侯發然後大夫士發。天子發，抗大綏，諸侯發，抗小綏，献禽於其下。故戰不出頃，田不出防，不逐奔走，古之道也。箋云：甫草者，甫田之草也。鄭有甫田。甫，毛如字，鄭音𥙷，謂圃田，鄭薮也。文，魚廢反。褐音曷。槸，魚列反，何魚子反，門中臬。擊音計，釗兆注榖梁云：継也，夲又作轚，音同，或古歴反。之左者之左，一夲无上之字，下句亦然。射，食亦反。抗，苦浪反，㪯也。綏，本亦作綏，同，而佳反，下同。頃，苦穎反。"
                },
                {
                    "paragraph": "之子于苗，選徒嚻嚻。",
                    "zhushu": "之子，有司也。夏獵曰苗。嚻嚻，声也。維数車徒者爲有声也。箋云：子，曰也。嚻，五刀反，或許驕反。数，所主反。"
                },
                {
                    "paragraph": "建旐設旄，搏獸于敖。",
                    "zhushu": "敖，地名。箋云：獸，田獵搏獸也。敖，鄭地，今近滎陽。搏音博，舊音付。近，附近之近。"
                },
                {
                    "paragraph": "駕彼四牡，四牡奕奕。",
                    "zhushu": "言諸侯來㑹也。"
                },
                {
                    "paragraph": "赤芾金舄，㑹同有繹。",
                    "zhushu": "諸侯赤董金舄。舄，逹屨也。時見曰㑹，殷見曰同。繹，陳也。箋云：金舄，黃朱色也。舄音昔。繹音亦。見，䝨遍反，下同。"
                },
                {
                    "paragraph": "決拾旣佽，弓矢旣調。",
                    "zhushu": "决，鉤弦也。拾，逐也。佽，利也。箋云：佽，謂手指相次比也。調，謂弓強弱与矢輕重相得。决，夲又作夬，或作抉，同，古穴反。佽音次，說文子利反，云：便利也。比，毗志反。"
                },
                {
                    "paragraph": "射夫旣同，𦔳我舉柴。",
                    "zhushu": "柴，積也。箋云：旣同，已射同復將射之位也。雖不中，必𦔳中者㪯積禽也。柴，子智反，又才寄反，說文作㧘，士賣反。中，丁仲反。"
                },
                {
                    "paragraph": "四黃旣駕，兩𩥵不猗。",
                    "zhushu": "言御者之良也。猗，於寄反，又於綺反。"
                },
                {
                    "paragraph": "不失其馳，舎矢如破。",
                    "zhushu": "言習於射御法也。箋云：御者之良，得舒疾之中。射者之工，矢發則中，如椎破物也。舎音捨。椎，直追反。"
                },
                {
                    "paragraph": "蕭蕭馬鳴，悠悠斾旌。",
                    "zhushu": "言不讙諽也。讙音歡，又音喧。譁音花。"
                },
                {
                    "paragraph": "徒御不驚，大庖不盈。",
                    "zhushu": "徒，輦也。御，御馬也。不驚，驚也。不盈，盈也。一曰乾豆，二曰賔客，三曰充君之庖。故自左膘而射之，逹于右腢，爲上殺；射右耳本次之；射左髀，逹于右𩩐，爲下殺。靣傷不獻，踐毛不獻。不成禽不献。禽雖多，擇取三十焉，其餘以与大夫、士，以習射於澤宫。田雖得禽，射不中，不得取禽；田雖不得禽，射中，則得取禽。古者以辭讓取，不以勇力取。箋云：不驚，驚也。不盈，盈也。反其言，美之也。射右耳本，射當爲逹。三十者，毎禽三十也。庖，蒲茅反。膘，頻小反，又扶了反，三蒼云：小腹兩邊肉也。說文云：脅後髀前肉也。本亦作髀，蒲礼反，或又作𩩐。射之，食亦反，下射左髀、射右耳同。㬂，本亦作髃，音愚，又五厚反，謂肩前也，說文同，郭音偶，謂肩前兩間骨。何休注公羊：自左膘射之，逹于右腢，中心，死疾鮮絜也。又五回、五公二反。髀，夲亦作脾，方爾反，謂股外。䯚，餘繞反，又胡了反，謂水膁也，字書无此字，一夲作𩨙，羊紹反，又羊招反，吕忱于小反，夲或作膘。踐，子淺反。"
                },
                {
                    "paragraph": "之子于征，有聞無聲。",
                    "zhushu": "有善聞而無諠諽之声。箋云：晉人伐鄭，陳成子救之，舎於栁舒之上，去榖七，榖人不知，可謂有聞無声。聞音問，本亦作問。"
                },
                {
                    "paragraph": "允矣君子，展也大成。",
                    "zhushu": "箋云：允，信。展，成也。大成，謂致太平也。",
                    "type": 2
                },
                {
                    "paragraph": "車攻八章，章四句。",
                    "zhushu": "",
                    "type": 2
                },
                {
                    "paragraph": "吉日美宣王田也。能愼微接下，無不自盡以奉其上焉。",
                    "zhushu": ""
                },
                {
                    "paragraph": "吉日維戊，旣伯旣禱。",
                    "zhushu": "維戊，順𩔖乗牡也。伯，馬祖也。重物慎微，將用馬力，必先爲之禱其祖。禱，禱獲也。箋云：戊，剛日也，故乗牡爲順𩔖也。禱，丁老反，馬祭也，說文作禂。爲，于僞反。"
                },
                {
                    "paragraph": "田車旣好，四牡孔阜。升彼大阜，從其群醜。",
                    "zhushu": "箋云：醜，衆也。田而升大阜，從禽獸之群衆也。"
                },
                {
                    "paragraph": "吉日庚午，旣差我馬。",
                    "zhushu": "外事以剛日。差，擇也。"
                },
                {
                    "paragraph": "獸之所同，麀鹿麌麌。",
                    "zhushu": "鹿牝曰麀。麌麌，衆多也。箋云：同猶聚也。麕牡曰麌。麌復麌，言多也。麀音慶。麌，愚甫反，說文作噳，云：麋鹿群口相聚也。麕，本又作䴢，俱倫反。復，扶又反。"
                },
                {
                    "paragraph": "𣾰沮之從，天子之所。",
                    "zhushu": "𣾰沮之水，麀鹿所生也。從𣾰沮驅禽而至天子之所。沮，七徐反。"
                },
                {
                    "paragraph": "瞻彼中原，其祁孔有。",
                    "zhushu": "祁，大也。箋云：祁當作麎。麎，麋牝也，中原之野甚有之。祁，毛巨私反，又上之反，鄭改作麎，音辰，郭音脤，何止尸反，沈市尸反。䴢，亡悲反。"
                },
                {
                    "paragraph": "儦儦俟俟，或群或友。",
                    "zhushu": "趨則儦儦，行則俟俟。獸三曰群，二曰友。儦，夲又作麃，又作爊，表嬌反，廣雅云：行也。俟音士，徐音矣。"
                },
                {
                    "paragraph": "悉率左右，以燕天子。",
                    "zhushu": "驅禽之左右，以安待天子。箋云：率，循也。悉驅禽順其左右之冝，以安待王之射也。射，食亦反。"
                },
                {
                    "paragraph": "旣張我弓，旣挾我矢。發彼小豝，殪此大兕。",
                    "zhushu": "殪，壹發而死。言能中微而制大也。箋云：豕牝曰豝。挾，子洽反，又子協反，又户頰反。豝音巴。殪，於計反。兕，徐履反。中，張仲反。"
                },
                {
                    "paragraph": "以御賔客，且以酌醴。",
                    "zhushu": "饗醴，天子之飲酒也。箋云：御賔客者，給賔客之御也。賔客，謂諸侯也。酌醴，酌而飲群臣，以爲爼實也。",
                    "type": 2
                },
                {
                    "paragraph": "吉日四章，章六句。",
                    "zhushu": "",
                    "type": 2
                },
                {
                    "paragraph": "南有嘉魚之什十篇，四十六章，二百七十二句。",
                    "zhushu": ""
                }
            ]
        },
        {
            "name": "小雅鴻鴈之什詁訓傳第十八",
            "paragraphs": [
                {
                    "paragraph": "鴻鴈之什詁訓傳第十八",
                    "zhushu": "",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "鴻鴈羙宣王也。萬民離散，不安其居，而能勞來還定安集之，至于矜寡，無不得其所焉。",
                    "zhushu": "宣王承厲王衰亂之敝而起，興復先王之道，以安集衆民爲始也。書曰：天將有立父母，民之有政有居，宣王之爲是務。勞，力報反。來，力代反。矜，夲又作鰥，同，古頑反，徐又𣗥氷反，篇内矜寡同。"
                },
                {
                    "paragraph": "鴻鴈于飛，肅肅其羽。",
                    "zhushu": "興也。大曰鴻，小曰鴈。肅肅，羽聲也。箋云：鴻鴈知辟隂陽寒暑。興者，喻民知去無道就有道。粛，所六反，夲或作䎘，同。"
                },
                {
                    "paragraph": "之子于征，劬勞于野。",
                    "zhushu": "之子，侯伯卿士也。劬勞，病苦也。箋云：侯伯卿士，謂諸侯之伯與天子卿士也。是時民旣離散，邦國有壞㓕者，侯伯乆不述職，王使廢於存省諸侯。於是始復之，故羙焉。劬，其俱反，注及下文同，韓詩云：數也。使，所吏反。"
                },
                {
                    "paragraph": "爰及矜人，哀此鰥寡。",
                    "zhushu": "矜，憐也。老無妻曰鰥，偏䘮曰寡。箋云：爰，曰也。王之意不徒使此爲諸依之事，與安集萬民而已。王曰：當及此可憐之人，謂貧窮者欲令賙餼之，鰥寡則哀之，其孤獨者収歛之，使有所依附。矜，棘水反。䘮，息浪反。令，力呈反。賙音周。餼，許氣反。"
                },
                {
                    "paragraph": "鴻鴈于飛，集于中澤。",
                    "zhushu": "中澤，澤中也。箋云：鴻鴈之性，安居澤中，今飛又集于澤中，猶民去其居而離散，今見還定安集。"
                },
                {
                    "paragraph": "之子于垣，百堵皆作。",
                    "zhushu": "一丈爲板，五板爲堵。箋云：候伯、鄉士又於壞滅之國，徵民起屋舎，築牆壁，百諸同時而起，言趨事也。春秋傳曰：五板爲堵，五堵爲雉。雉長三丈，則板六尺。垣音𡊮。堵，丁古反。"
                },
                {
                    "paragraph": "雖則劬勞，其究安宅。",
                    "zhushu": "究，窮也。箋云：此勤萬民之辝。女今雖病勞，終有安居。究，九又反。"
                },
                {
                    "paragraph": "鴻鴈于飛，哀鳴嗸嗸。",
                    "zhushu": "未得所安集則嗸嗸然。箋云：此之子所未至者。嗸，本亦作嗷，五刀反。"
                },
                {
                    "paragraph": "維此哲人，謂我劬勞。",
                    "zhushu": "箋云：此哲人，謂知王之意及之子之事者。我，之子自我也。"
                },
                {
                    "paragraph": "維彼愚人，謂我宣驕。",
                    "zhushu": "宣，示也。箋云：謂我役作衆民爲驕奢。",
                    "type": 2
                },
                {
                    "paragraph": "鴻鴈三章，章六句。",
                    "zhushu": "",
                    "type": 2
                },
                {
                    "paragraph": "庭燎羙宣王也，因以箴之。",
                    "zhushu": "諸侯將朝，宣王以夜未央之時，問夜早晚。羙者，美其能自勤以政事。因以箴者，王有雞人之官，凡國事爲期，則吿之以時。王不正其官而問夜早晚。燎，力召反，徐又力燒反。鄭云：在地曰燎，執之曰燭。又云：樹之門外曰大燭，於内曰庭燎，皆是照衆爲明。箴，之金反。諌，誨之辝。"
                },
                {
                    "paragraph": "夜如何其？",
                    "zhushu": "箋云：此宣王以諸侯將朝，夜起曰：夜如何其？問早晚之辝。其音基。"
                },
                {
                    "paragraph": "夜未央，庭燎之光。君子至止，鸞聲將將。",
                    "zhushu": "央，旦也。庭燎，大燭也。君子，謂諸侯也。將將，鸞鑣聲也。箋云：夜未夬，猶言夜未渠央也，而於庭設大燭，使諸侯早來朝，聞鸞聲將將然。央，於良反，說文云：乆也，已也。王逸注楚辭云：央，盡也。將，七年反，夲或作鏘，注同。且，七也反，又子徐反，又音且，經本作且。鑣，表驕反，又必苗反。渠，其據反。"
                },
                {
                    "paragraph": "夜如何其？夜未艾，庭燎晣晣。君子至止，鸞聲噦噦。",
                    "zhushu": "艾，乆也。晣晣，明也。噦噦，徐行有節也。箋云：芟未曰艾，以言夜先雞鳴時。艾，毛五蓋反，鄭音刈。晣，夲又作晢，之丗反。噦，呼㑹反，徐乂音呼惠反。芟，所衘反。先，蘇薦反。"
                },
                {
                    "paragraph": "夜如何其？夜郷晨，庭燎有煇。君子至止，言觀其旂。",
                    "zhushu": "煇，元也。箋云：晨，明也。上二章聞鸞聲爾，今夜郷明，我見其旂，是朝之時也。朝礼，別色始入。郷，許亮反，字又作嚮。煇音暉。别，彼列反。旂音祈。",
                    "type": 2
                },
                {
                    "paragraph": "庭燎三章，章五句。",
                    "zhushu": "",
                    "type": 2
                },
                {
                    "paragraph": "沔水規宣王也。",
                    "zhushu": "規者，正圎之器也。規主仁恩也，以恩親正君曰規。春秋傳曰：近臣盡規。沔，緜善反，徐莫顯反。"
                },
                {
                    "paragraph": "沔彼流水，朝宗于海。",
                    "zhushu": "興也。沔，水流滿也。水猶有所朝宗。箋云：興者，水流而入海，小就大也。喻諸侯朝天子亦猶是也。諸侯春見天子曰朝，夏見曰宗。朝，直遥反，注皆同。見，賢遍反，下文夏見同。"
                },
                {
                    "paragraph": "鴥彼飛隼，載飛載止。",
                    "zhushu": "箋云：載之言則也。言隼欲飛則飛，欲止則止，喻諸侯之自驕恣，欲朝不朝，自由無所在心也。鴥，惟必反。律，息尹反。"
                },
                {
                    "paragraph": "嗟我兄弟，邦人諸友。莫肯念亂，誰無父母？",
                    "zhushu": "邦人諸友，謂諸侯也。兄弟，同姓臣也。京師者，諸侯之父母也。箋云：我，我王也。莫，无也。我同姓異姓之諸侯，女自恣聽不朝，无肯念此於礼法爲乱者。女誰无父母乎？言皆生於父母也。臣之道，資於事父以事君。"
                },
                {
                    "paragraph": "沔彼流水，其流湯湯。",
                    "zhushu": "言放縱无所入也。箋云：湯湯，波流盛貌。喻諸侯奢僣，旣不朝天子，復不事侯伯。湯，失羊反。復，扶又反。"
                },
                {
                    "paragraph": "鴥彼飛隼，載飛載揚。",
                    "zhushu": "言无所定止也。箋云：則飛則揚，喻諸侯出兵，妄相侵伐。"
                },
                {
                    "paragraph": "念彼不蹟，載起載行。心之憂矣，不可弭忘。",
                    "zhushu": "不蹟，不循道也。弭，止也。箋云：彼，諸侯也。諸侯不循法度，妄㒷師出兵，我念之憂，不能忘也。蹟，并亦反。弭，彌氏反。忘音亡。"
                },
                {
                    "paragraph": "鴥彼飛隼，率彼中陵。",
                    "zhushu": "箋云：率，循也。隼之性，待鳥雀而食，飛循陵阜者，是其常也。喻諸侯之守職順法度者，亦是其常也。"
                },
                {
                    "paragraph": "民之訛言，寜莫之懲。",
                    "zhushu": "懲，止也。箋云：訛，僞也。言時不令，小人好詐僞爲交易之言，使見怨咎，安然无禁止。好，呼報反。"
                },
                {
                    "paragraph": "我友敬矣，讒言其興。",
                    "zhushu": "疾王不能察䜛也。箋云：我，我天子也。友，謂諸侯也。言諸侯有敬其職、順法度者，䜛人猶興其言以毀惡之，王与侯伯不當察之？惡，烏路反。",
                    "type": 2
                },
                {
                    "paragraph": "沔水三章，二章章八句，一章六句。",
                    "zhushu": "",
                    "type": 2
                },
                {
                    "paragraph": "鶴鳴誨宣王也。",
                    "zhushu": "誨，敎也。敎宣王求䝨人之未仕者。○草木䟽云：鶴鳴聞八九里。"
                },
                {
                    "paragraph": "鶴鳴于九皐，聲聞于野。",
                    "zhushu": "興也。皐，澤也。言身隱而名著也。箋云：皐，澤中水溢出所爲坎，自外数至九，喻深逺也。鶴在中鳴焉，而野聞其鳴聲。㒷者，喻䝨者雖隱居，人咸知之。皐音羔。韓詩云：九皐，九折之澤。聞音問，下同。数，色主反。"
                },
                {
                    "paragraph": "魚潜在淵，或在于渚。",
                    "zhushu": "良魚在淵，小魚在渚。箋云：此言魚之性，寒則逃於淵，温則見於渚，喻䝨者丗乱則隱，治平則出，在時君也。見，䝨遍反。治，直吏反。"
                },
                {
                    "paragraph": "樂彼之園，爰有樹檀，其下維蘀。",
                    "zhushu": "何樂於彼園之觀乎？蘀，落也。尚其樹檀，不下其蘀。箋云：之，往。爰，曰也。言所以之彼園而觀者，人曰有樹檀，檀下有蘀。此猶朝廷之尚䝨者而下小人，是以往也。樂音洛，沈又五孝反，注反下同。爰音𡊮。檀音壇。蘀音託。觀，古乱反，下同。朝，直遥反。"
                },
                {
                    "paragraph": "它山之石，可以爲錯。",
                    "zhushu": "錯，石也，可以琢王。㪯䝨用滯，則可以治囯。箋云：它山，喻異囯。它，古他字。錯，七落反，說文作厝，云：厲石也。字林：里，十故反。琢，陟角反。"
                },
                {
                    "paragraph": "鶴鳴于九皐，聲聞于天。",
                    "zhushu": "箋云：天，髙逺也。"
                },
                {
                    "paragraph": "魚在于渚，或潜在淵。",
                    "zhushu": "箋云：時寒則魚去渚逃於淵。"
                },
                {
                    "paragraph": "樂彼之園，爰有樹檀，其下維榖。",
                    "zhushu": "榖，惡木也。榖，工木反。說文云：楮也，從木，榖聲。非從禾也。毛云：惡木也。以上章上檀下蘀𩔖之，取其上善下惡，故知榖，惡木也。"
                },
                {
                    "paragraph": "它山之石，可以攻玉。",
                    "zhushu": "攻，錯也。",
                    "type": 2
                },
                {
                    "paragraph": "鶴鳴二章，章九句。",
                    "zhushu": "",
                    "type": 2
                },
                {
                    "paragraph": "祈父刺宣王也。",
                    "zhushu": "刺其用祈父不得其人也。官非其人則職廢。祈父之職，掌六軍之事，有九伐之法。祈、圻、畿同。祈，勤衣反。父音甫。"
                },
                {
                    "paragraph": "祈父，",
                    "zhushu": "祈父，司馬也，職掌封祈之兵甲。箋云：此司馬也，時人以其職號之，故曰祈父。書曰：若疇祈父，謂司馬。司馬掌禄士，故司士屬焉。又有司右，主勇力之士。𠷎，古疇字，本又作壽，按：孔注尚書：直留反，馬、鄭音受。"
                },
                {
                    "paragraph": "予王之𤓰牙。胡轉予于恤，靡所止居？",
                    "zhushu": "恤，憂也。宣王之末，司馬職廢，羌戎爲敗。箋云：予，我。轉，移也。此勇力之士責司馬之辝也。我乃王之爪牙，𤓰牙之士，當爲王閑守之衞，女何移我於憂，使我无所止居乎？謂見使從軍，与羌戎戰於千𠭇而敗之時也。六軍之士，出自六郷，法不取於王之𤓰牙之士。爲，于僞反，下母爲父同。"
                },
                {
                    "paragraph": "祈父，予王之𤓰士。",
                    "zhushu": "士，事也。"
                },
                {
                    "paragraph": "胡轉予于恤，靡所厎止？",
                    "zhushu": "厎，至也。厎，之履反。"
                },
                {
                    "paragraph": "祈父，亶不聦。",
                    "zhushu": "亶，誠也。亶，都但反。"
                },
                {
                    "paragraph": "胡轉予于恤，有母之尸饔？",
                    "zhushu": "尸，陳也。孰食曰饔。箋云：尸從軍，而母爲父陳饌飲食之具，自傷不得供養也。供，九用反。養，羊亮反。",
                    "type": 2
                },
                {
                    "paragraph": "祈父三章，章四句。",
                    "zhushu": "",
                    "type": 2
                },
                {
                    "paragraph": "白駒大夫刺宣王也。",
                    "zhushu": "刺其不能留䝨也。○馬五尺以上曰駒。"
                },
                {
                    "paragraph": "皎皎白駒，食我場苗。縶之維之，以永今朝。",
                    "zhushu": "宣王之未不能用䝨，䝨者有乗白駒而去者。縶，絆。維，繫也。箋云：永，乆也。願此去者乗其白駒而來，使食我場中之苗，我則絆之繫之，以乆今朝。愛之，欲留之。皎皎，㓗白也，古了反。場，直良反。縶，陟立反，徐丁立反。絆音半，繫足曰絆。"
                },
                {
                    "paragraph": "所謂伊人，於焉逍遥？",
                    "zhushu": "箋云：伊當作繄。繄猶是也。所謂是乗白駒而去之䝨人，今於何遊息乎？思之甚也。焉，於䖍反，又如字，下同。繄，烏𠔃反。"
                },
                {
                    "paragraph": "皎皎白駒，食我場藿。縶之維之，以永今夕。",
                    "zhushu": "藿，猶苗也。夕，猶朝也。藿，火各反。"
                },
                {
                    "paragraph": "所謂伊人，於焉嘉客？",
                    "zhushu": ""
                },
                {
                    "paragraph": "皎皎白駒，賁然來思。",
                    "zhushu": "賁，飾也。箋云：願其來而得見之。易卦曰：山下有火，賁。賁，黄白色也。賁，彼義反，徐音奔。毛、鄭全用易爲釋。"
                },
                {
                    "paragraph": "爾公爾侯，逸豫無期。",
                    "zhushu": "爾公爾侯邪？何爲逸樂无期以反也？楽音洛。"
                },
                {
                    "paragraph": "慎爾優遊，勉爾遁思。",
                    "zhushu": "慎，誠也。箋云：成女優遊，使待時也。勉女遁思，度己終不得見，自訣之辝。遯，字又作𦨎，徒遜反，徐徒損反。度，待洛反。己音紀。訣音决。"
                },
                {
                    "paragraph": "皎皎白駒，在彼空谷。",
                    "zhushu": "空，大也。"
                },
                {
                    "paragraph": "生芻一束，其人如玉。",
                    "zhushu": "箋云：此戒之也。女行所舎，主人之餼雖薄，要就䝨人，其德如玉然。芻，楚俱反。"
                },
                {
                    "paragraph": "母金玉爾音，而有遐心。",
                    "zhushu": "箋云：母愛女聲音，而有逺我之心，以恩責之也。毋音无，夲亦作无。母字与父母之字不同，冝詳之，他皆倣此。",
                    "type": 2
                },
                {
                    "paragraph": "白駒四章，章六句。",
                    "zhushu": "",
                    "type": 2
                },
                {
                    "paragraph": "黃鳥刺宣王也。",
                    "zhushu": "刺其以隂礼敎親而不至，聮兄弟之不固。聮音連。"
                },
                {
                    "paragraph": "黃鳥黃鳥，無集于榖，無啄我粟。",
                    "zhushu": "興也。黃鳥冝集榖啄粟者，喻天下室家不以其道而相去，是失其性。啄，陟角反。"
                },
                {
                    "paragraph": "此邦之人，不我肯榖。",
                    "zhushu": "榖，善也。箋云：不肯以善道与我。"
                },
                {
                    "paragraph": "言旋言歸，復我邦族。",
                    "zhushu": "宣王之未，天下室家離散，妃匹相去，有不以礼者。箋云：言，我。復，反也。妃音配。"
                },
                {
                    "paragraph": "黃鳥黃鳥，無集于桑，無啄我粱。此邦之人，不可與明。",
                    "zhushu": "不可与明夫婦之道。箋云：明當爲盟。盟，信也。"
                },
                {
                    "paragraph": "言旋言歸，復我諸兄。",
                    "zhushu": "婦人有歸宗之義。箋云：宗謂宗子也。"
                },
                {
                    "paragraph": "黃鳥黃鳥，無集于栩，",
                    "zhushu": "栩，况甫反。"
                },
                {
                    "paragraph": "無啄我黍。此邦之人，不可與處。",
                    "zhushu": "處，居也。"
                },
                {
                    "paragraph": "言旋言歸，復我諸父。",
                    "zhushu": "諸父，猶諸兄也。",
                    "type": 2
                },
                {
                    "paragraph": "黃鳥三章，章七句。",
                    "zhushu": "",
                    "type": 2
                },
                {
                    "paragraph": "我行其野刺宣王也。",
                    "zhushu": "刺其不正嫁娶之數，而有荒政，多淫昬之俗。"
                },
                {
                    "paragraph": "我行其野，蔽芾其樗。昬姻之故，言就爾居。",
                    "zhushu": "樗，惡木也。箋云：樗之蔽芾始生，謂仲春之時，嫁取之月。婦之父，壻之父相謂昬姻。言，我也。我乃以此二父之命，故我就女居。我豈其无礼來乎？責之也。蔽，必制反，徐又方四反。芾，方味反。樗，勑書反。"
                },
                {
                    "paragraph": "爾不我畜，復我邦家。",
                    "zhushu": "畜，養也。箋云：宣王之未，男女失道以求外昬，棄其舊姻而相怨。"
                },
                {
                    "paragraph": "我行其野，言采其蓫。昬姻之故，言就爾宿。",
                    "zhushu": "蓫，惡菜也。箋云：蓫，牛蘈也。亦仲春時生，可采也。蓫，勑六反，本又作蓄。蘈，夲又作藬，徒雷反。"
                },
                {
                    "paragraph": "爾不我畜，言歸思復。",
                    "zhushu": "復，反也。"
                },
                {
                    "paragraph": "我行其野，言采其葍。不思舊姻，永爾新特。",
                    "zhushu": "葍，惡菜也。新特，外昬也。箋云：葍，䔰也。亦仲春時生，可采也。壻之父曰姻。我采䔰之時，以礼來嫁女，女不思女老父之命而棄我，而求女新外昬時來之女，責之也。不以礼嫁，必无肯媵之。葍音福。䔰音冨。嫁女、女不思，女並音汝。媵音孕，又繩證反。"
                },
                {
                    "paragraph": "成不以冨，亦祇以異。",
                    "zhushu": "祇，適也。箋云：女不以礼爲室家，成事不足以得冨也。女亦適以此自異於人道，言可惡也。祇音支。惡，烏路反。",
                    "type": 2
                },
                {
                    "paragraph": "我行其野三章，章六句。",
                    "zhushu": "",
                    "type": 2
                },
                {
                    "paragraph": "斯干宣王考室也。",
                    "zhushu": "考，成也。德行囯冨，人民殷衆，而皆佼好，骨肉和親。宣王於是築官廟群寢，旣成而釁之，歌斯干之詩以落之。此之謂成室。宗廟成，則又祭先祖。佼，古卯反。釁，許靳反。落如字，始也，或作樂，非。"
                },
                {
                    "paragraph": "秩秩斯干，幽幽南山。",
                    "zhushu": "興也。秩秩，流行也。干，間也。幽幽，深逺也。箋云：興者，喻宣王之德如澗水之源，秩秩流出，无極已也。囯以饒冨，民取足焉，如於深山。秩，直乙反。澗音諫。"
                },
                {
                    "paragraph": "如竹苞矣，如松茂矣。",
                    "zhushu": "苞，夲也。箋云：言時民殷衆如竹之夲生矣，其佼好又如松柏之暢茂矣。"
                },
                {
                    "paragraph": "兄及弟矣，式相好矣，無相猶矣。",
                    "zhushu": "猶，道也。箋云：猶當作瘉。瘉，病也。言時人骨肉用是相愛好，无相詬病也。好，呼報反。猶，毛如字，鄭改作瘉，羊主反。詬，呼豆反。"
                },
                {
                    "paragraph": "似續妣祖，",
                    "zhushu": "似，嗣也。箋云：似讀作巳午之巳。巳續妣祖者，謂已成其宮廟也。妣，先妣姜嫄也。祖，先祖也。似，毛如字，鄭音巳午之己。妣，必履反。嫄，本或作原，音同。"
                },
                {
                    "paragraph": "築室百堵，西南其戸。",
                    "zhushu": "西郷戸南郷戸也。箋云：此築室者，謂築燕寢也。百堵，百堵一時起也。天子之寢有左右房。西其戸者，異於一房者之室戸也。又云南其戸者，宗廟及路寢制如明堂，每室四戸，是室一南戸爾。郷，夲又作嚮，同，許亮反，下同。"
                },
                {
                    "paragraph": "爰居爰處，爰𥬇爰語。",
                    "zhushu": "箋云：爰，於也。於是居，於是處，於是𥬇，於是語。言諸寢之中皆可安樂。楽音洛。"
                },
                {
                    "paragraph": "約之閣閣，椓之橐橐。",
                    "zhushu": "約，束也。閣閣，猶歴歴。橐槖，用力也。箋云：約謂縮板也。椓謂㨨土也。閣音各。椓，陟角反。橐音託，本或作柝。縮，所六反。㨨，吕忱文牛反，沈吕菊反，說文音勑周反，引也，從手留聲。"
                },
                {
                    "paragraph": "風雨攸除，鳥䑕攸去，君子攸芋。",
                    "zhushu": "芋，大也。箋云：芋當作幠。幠，覆也。寢廟旣成，其牆屋弘殺，則風雨之所除也；其堅致，則鳥䑕之所去也；其堂室相稱，則君子之所覆盖。除，直慮反。芋，毛音香于反，鄭音火吴反，或作吁。殺，所界反。致，直置反，本亦作緻，同。稱，尺證反。"
                },
                {
                    "paragraph": "如跂斯翼，",
                    "zhushu": "如人之跂竦翼爾。跂音企。竦，粟勇反。"
                },
                {
                    "paragraph": "如矢斯𣗥，如鳥斯革，",
                    "zhushu": "𣗥，稜㢘也。革，翼也。箋云：𣗥，㦸也。如人挾弓矢㦸其肘，如鳥夏暑希革張其翼時。𣗥，居力反，韓詩作朸。朸，隅也，旅即反。革如字，韓詩作䩗，云：翅也。稜，力登反。挾，子沓反，又子協反，又音恊。肘，張乆反。"
                },
                {
                    "paragraph": "如翬斯飛，君子攸躋。",
                    "zhushu": "躋，升也。箋云：伊洛而南，素質五色皆備成章曰翬。此章四如者，皆謂廉隅之正，形貌之𩔰也。翬者，鳥之竒異者也，故以成之焉。此章主於宗廟，君子所升，𥙊祀之時。翬音輝，雉名，說文云：大飛也。躋，子西反。"
                },
                {
                    "paragraph": "殖殖其庭，有覺其楹。",
                    "zhushu": "殖殖，言平正也。有斍，言髙大也。箋云：覺，直也。殖，市力反。"
                },
                {
                    "paragraph": "噲噲其正，噦噦其𡨋，",
                    "zhushu": "正，長也。𡨋，幼也。箋云：噲噲，猶快快也。正，晝也。噦噦，猶煟煟也。𡨋，夜也。言居之晝日則快快然，夜則煟煟然，皆寛明之貌。噲音快。正音政。噦，呼外反。𡨋，毛莫形反，鄭莫定反。長，王丁丈反，崔直良反。幼，王如字，本或作窈，崔音杳。煟音謂，吕忱云：火光貌。"
                },
                {
                    "paragraph": "君子攸寜。",
                    "zhushu": "箋云：此章王於寢，君子所安，燕息之時。"
                },
                {
                    "paragraph": "下莞上簟，乃安斯寢。",
                    "zhushu": "箋云：莞，小蒲之席也。竹葦曰簟。寢旣成，乃鋪席，与群臣安燕，爲歎以落之。莞音官，徐又九還反，草叢生水中，莖圎，江南以爲席。鄭云：小蒲席也，形似小蒲而實非也。鋪，普吴反，又音敷。落，夲亦作樂，音落。"
                },
                {
                    "paragraph": "乃寢乃興，乃占我夢。",
                    "zhushu": "言善之應人也。箋云：興，夙興也。有善夢則占之。應，應對之應。"
                },
                {
                    "paragraph": "吉夢維何？維熊維羆，維虺維蛇。",
                    "zhushu": "箋云：熊羆之獸，虺蛇之蟲，此四者，夢之吉祥也。熊，于弓反。羆，彼冝反。虺，許鬼反。蛇，市奢反。"
                },
                {
                    "paragraph": "大人占之，維熊維羆，男子之祥。維虺維蛇，女子之祥。",
                    "zhushu": "箋云：大人占之，謂以聖人占夢之法占之也。熊羆在山，陽之祥也，故爲生男。虺蛇穴處，隂之祥也，故爲生女也。大音㤗，後同。"
                },
                {
                    "paragraph": "乃生男子，載寢之牀，載衣之裳，載弄之璋。",
                    "zhushu": "半圭曰璋。裳，下之飾也。璋，臣之職也。箋云：男子生而卧於牀，尊之也。裳，晝日衣也。衣以裳者，明當主於外事也。玩以璋者，欲其比德焉。正以璋者，明成之有漸。衣，於旣反，注衣以裳、下衣之禓同。璋音章。"
                },
                {
                    "paragraph": "其泣喤喤，朱芾斯皇，室家君王。",
                    "zhushu": "箋云：皇，猶煌煌也。芾者，天子純朱，諸侯黄朱。室家，一家之内，宣王所生之子，或且爲天子，或且爲諸侯，皆將佩朱芾煌煌然。喤音横，華彭反，沈又呼彭反，聲也。芾音弗。煌音皇。"
                },
                {
                    "paragraph": "乃生女子，載寢之地，載衣之裼，載弄之瓦。",
                    "zhushu": "禓，褓也。瓦，紡塼也。箋云：卧於地，卑之也。褓，夜衣也。明當主於内事。紡塼，習其所有事也。禓，大計反。褓音保，齊人名小兒被爲褓。紡，芳罔反。塼音專。"
                },
                {
                    "paragraph": "無非無儀，唯酒食是議，無父母詒罹。",
                    "zhushu": "婦人質无威儀也。罹，憂也。箋云：儀，善也。婦无所專於家事，有非，非婦人也；有善，亦非婦人也。婦人之事，惟議酒食尔，無遺父母之憂。詒，本又作貽，以之反。罹，本又作離，力馳反。遺，唯季反。",
                    "type": 2
                },
                {
                    "paragraph": "斯干九章，四章章七句，五章章五句。",
                    "zhushu": "",
                    "type": 2
                },
                {
                    "paragraph": "無羊宣王考牧也。",
                    "zhushu": "厲王之時，牧人之職廢，宣王始興而復之，至此而成。謂復先王牛羊之數。"
                },
                {
                    "paragraph": "誰謂爾無羊？三百維群。誰謂爾無牛？九十其犉。",
                    "zhushu": "黄牛黒脣曰犉。箋云：爾，女也。女，宣王也。宣王復古之牧法，汲汲於其数，故歌此詩以觧之也。誰謂女无羊？今乃三百頭爲一群。誰謂尔无牛？今乃犉者九十頭。言其多矣，足如古也。犉，夲又作𤜃，而純反。"
                },
                {
                    "paragraph": "爾羊來思，其角濈濈。",
                    "zhushu": "聚其角而息，濈濈然。箋云：言此者，羊畜産得其所。濈，夲又作湒，亦作戢，莊立反。畜，許六反。"
                },
                {
                    "paragraph": "爾牛來思，其耳濕濕。",
                    "zhushu": "呞而動其耳，濕濕然。濕，始立反，又尸立反，又処文反。呞，夲又作𪗪，亦作齝，丑之反，一音𥘉之反，郭注尔雅云：食已，復出嚼之也。今江東呼齝爲齥，音漏洩。"
                },
                {
                    "paragraph": "或降于阿，或飲于池，或寢或訛。",
                    "zhushu": "訛，動也。箋云：言此者，羙其無所驚畏也。訛，五戈反，徐又五何反，韓詩作譌。譌，斍也。"
                },
                {
                    "paragraph": "爾牧來思，何蓑何笠，或負其餱。",
                    "zhushu": "何，掲也。蓑，所以備雨。笠，所以御暑。箋云：言此者，美牧人寒暑飲食有備。何，河可反，又音河下反，注同。蓑，素戈反，草衣也。笠音立。餱音侯。揭音竭，又其謁反。"
                },
                {
                    "paragraph": "三十維物，爾牲則具。",
                    "zhushu": "異毛色者三十也。箋云：牛羊之色異者三十，則女之祭祀，索則有之。索，色白反。"
                },
                {
                    "paragraph": "爾牧來思，以薪以蒸，以雌以雄。",
                    "zhushu": "箋云：此言牧人有餘力，則取薪蒸搏禽獸以來歸也。麄曰薪，細曰蒸。蒸，之丞反。搏音博，下同，亦作捕，音歩。"
                },
                {
                    "paragraph": "爾羊來思，矜矜兢兢，不騫不崩。",
                    "zhushu": "矜矜兢兢，言堅彊也。騫，虧也。崩，群疾也。兢，其水反。蹇，起䖍反。"
                },
                {
                    "paragraph": "麾之以肱，畢來旣升。",
                    "zhushu": "肱，臂也。升，升入牢也。箋云：此言擾馴從人意也。麾，毀皮反。肱，古弘反。馴音廵，又悉遵反。"
                },
                {
                    "paragraph": "牧人乃夣，衆維魚矣，旐維旟矣。",
                    "zhushu": "箋云：牧人乃夢見人衆相与捕魚，又夢見旐与旟。占夢之官得而献之于宣王，將以占囯事也。旐音兆。旟音餘。"
                },
                {
                    "paragraph": "大人占之，衆維魚矣，實維豐年。",
                    "zhushu": "隂陽和則魚衆多矣。箋云：魚者，衆人之所以養也。今之衆相与捕魚，則是歳孰相供養之祥也。易中孚卦曰：豚魚吉。養，羊亮反，下同。供，九用反。"
                },
                {
                    "paragraph": "旐維旟矣，室家溱溱。",
                    "zhushu": "溱溱，衆也。旐旟所以聚衆云。箋云：溱溱，子孫衆多也。溱，測巾反。",
                    "type": 2
                },
                {
                    "paragraph": "無羊四章，章八句。",
                    "zhushu": "",
                    "type": 2
                },
                {
                    "paragraph": "鴻鴈之什十篇，三十二章，二百三十三句。",
                    "zhushu": ""
                }
            ]
        },
        {
            "name": "小雅節南山之什詁訓傳第十九",
            "paragraphs": [
                {
                    "paragraph": "節南山之什詁訓傳第十九",
                    "zhushu": "從此至何草不黄，凡四十四篇。前儒申、毛皆以爲幽王之変小雅。鄭以十月之交以下四篇是厲王之変小雅。漢興之𥘉，師移其篇次，毛爲詁訓，因改其第焉。",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "節南山家父刺幽王也。",
                    "zhushu": "家父，字，周大夫也。節，在切反，又如字，又音截，下同，韓詩云：視也。父音甫，下同。"
                },
                {
                    "paragraph": "節彼南山，維石巖巖。",
                    "zhushu": "興也。節，髙峻皃。巖巖，積石皃。箋云：興者，喻三公之位，人所尊嚴。巖如字，夲或作嚴，音同。"
                },
                {
                    "paragraph": "赫赫師尹，民具爾瞻。憂心如惔，不敢戲談。",
                    "zhushu": "赫赫，𩔰盛貌。師，大師，周之三公也。尹，尹氏爲大師。具，俱。瞻，視。惔，燔也。箋云：此言尹氏，女居三公之位，天下之民俱視女之所爲，皆憂心如火灼爛之矣。又畏女之威，不敢相戲而言語，疾其貪暴脅下以刑辟也。赫，許百反。惔，徒藍反，又音炎，韓詩作炎，字書作焱，說文作㶣字，才㢘反，小𤍠也。大音㤗，下皆同。燔音煩。脅，許業反，本又作脇。"
                },
                {
                    "paragraph": "國旣卒斬，何用不監？",
                    "zhushu": "卒，盡。斬，断。監，視也。箋云：天下之諸侯日相侵伐，其國已盡絶㓕，女何用爲職不監察之？卒，子律反。監，古衘反，注同，韓詩云：領也。斷，都緩反。"
                },
                {
                    "paragraph": "節彼南山，有實其猗。",
                    "zhushu": "實，滿。猗，長也。箋云：猗，𠋣也。言南山旣能髙峻，又以草木平滿其旁，𠋣之畎谷，使之齊均也。猗，於冝反。𠋣，於綺反，下同。畎，夲亦作甽，古又反。"
                },
                {
                    "paragraph": "赫赫師尹，不平謂何？",
                    "zhushu": "箋云：責三公之不均平，不如山之爲也。謂何，猶云何也。"
                },
                {
                    "paragraph": "天方薦瘥，喪亂弘多。",
                    "zhushu": "薦，重。瘥，病。弘，大也。箋云：天氣方今又重以疫病，長㓜相乱而死䘮甚大多也。薦，徂殿反，注及下篇注同。瘥，才何反。重，直用反，下同。疫音役，本又作疢，勑覲反。長，張丈反。"
                },
                {
                    "paragraph": "民言無嘉，㦧莫懲嗟。",
                    "zhushu": "𢡚，曽也。箋云：懲，上也。天下之民皆以災害相弔唁，無一嘉慶之言，曽無以恩德止之者，嗟乎奈何！𢡚，本或作𠾱，七感反。唁音彦，服䖍云：弔生曰唁。"
                },
                {
                    "paragraph": "尹氏大師，維周之氐。秉國之均，四方是維。天子是毗，俾民不迷。",
                    "zhushu": "氐，本。均，平。毗，厚也。箋云：氐當作桎鎋之桎。毗，輔也。言尹氏作大師之官，爲周之桎鎋，持囯政之平，維制四方，上輔天子，下敎化天下，使天下无迷惑之憂。言任至重。氐，丁礼反，徐云：鄭音都履反。毗，婢尸反，王作埤。埤，厚也。俾，夲又作卑，同，必爾反，後皆於此。桎，之實反，又丁履反，礙也，夲有作乎旁至者，誤也。鎋，字又作轄，胡瞎反。"
                },
                {
                    "paragraph": "不弔昊天，不冝空我師。",
                    "zhushu": "弔，至。空，窮也。箋云：至猶善也。不善乎昊天，愬之也。不冝使此人居尊官，困窮我之衆民也。弔如字，又丁歴反，下同。昊，胡老反。空，苦貢反，注同。愬，蘇路反，本亦作訢，下同。"
                },
                {
                    "paragraph": "弗躬弗親，庻民弗信。弗問弗仕，勿罔君子。",
                    "zhushu": "庶民之言不可信，勿罔上而行也。箋云：仕，察也。勿當作未。此言王之政不躬而親之，則恩澤不信於衆民矣；不問而察之，則下民未罔其上矣。勿，毛如字，鄭音未。"
                },
                {
                    "paragraph": "式夷式已，無小人殆。",
                    "zhushu": "式，用。夷，平也。用平則已，無以小人之言至於危殆也。箋云：殆，近也。爲政當用平正之人，用能紀理其事者，無小人近。己，毛音以，鄭音紀。近，附近之近，又如字，下同。"
                },
                {
                    "paragraph": "𤨏𤨏姻亞，則無膴仕。",
                    "zhushu": "𤨏𤨏，小皃。兩壻相謂曰亞。膴，厚也。箋云：壻之父曰姻。𤨏𤨏昬姻妻黨之小人，無厚任用之，置之大位，重其禄也。𤨏，素火反，夲或作璅，非也。璅音早。亞，於嫁反。膴音武。"
                },
                {
                    "paragraph": "昊天不傭，降此鞠訩。昊天不惠，降此大戾。",
                    "zhushu": "傭，均。鞠，盈。訩，訟也。箋云：盈猶多也。戾，乖也。昊天乎！師氏爲政不均，乃下此多訟之俗；又爲不和順之行，乃下此乖爭之化。疾時民俲爲之，愬之於天。傭，勑龍反，韓詩作庸。庸，易也。鞠，九六反。訩音凶。戾音䴡。行，下孟反。爭，爭闘之爭，下皆同。俲，下敎反。"
                },
                {
                    "paragraph": "君子如届，俾民心闋。君子如夷，惡怒是違。",
                    "zhushu": "届，極。闋，息。夷，易。違，去也。箋云：届，至也。君子斥在位者，如行至誠之道，則民鞠訩之心息；如行平易之政，則民乖爭之情去。言民之失，由於上可反復也。届音戒。闋，苦穴反。易，以䜴反，下同。復音服，夲又作覆，芳服反。"
                },
                {
                    "paragraph": "不弔昊天，亂靡有定。式月斯生，俾民不寧。憂心如酲，誰秉國成？",
                    "zhushu": "病酒曰酲。成，平也。箋云：弔，至也。至猶善也。定，止。式，用也。不善乎昊天，天下之亂無肯止之者。用月此生，言月月益甚也。使民不得安。我今憂之如病酒之酲矣。觀此君臣，誰能持囯之平乎？言無有也。酲音呈。"
                },
                {
                    "paragraph": "不自爲政，卒勞百姓。",
                    "zhushu": "箋云：卒，終也。昊天不自岀政教，則終窮苦百姓。欲使昊天出圖書，有所授命，民乃得安。"
                },
                {
                    "paragraph": "駕彼四牡，四牡項領。",
                    "zhushu": "項，大也。箋云：四牡者，人君所乗駕。今伹養大其領，不肯爲用，喻大臣自恣，王不能使。爲，于爲反，又如字。"
                },
                {
                    "paragraph": "我瞻四方，蹙蹙靡所騁。",
                    "zhushu": "騁，極也。箋云：蹙蹙，缩小之皃。我視四方土也，日見侵削於夷狄，蹙蹙然雖欲馳騁，無所之也。蹙，子六反，王七歴反。騁，勑領反。日，而乙反。缩，所六反。"
                },
                {
                    "paragraph": "方茂爾惡，相爾矛矣。",
                    "zhushu": "茂，勉也。箋云：相，視也。方爭訟自勉於惡之時，則視女矛矣。言欲戰闘相殺傷也。相，息亮反，注同。矛，亡侯反，戈矛也。"
                },
                {
                    "paragraph": "旣夷旣懌，如相醻矣。",
                    "zhushu": "懌，服也。箋云：夷，說也。言大臣之乖爭，夲無大讎，其已相和順而恱懌，則如賔主飲酒相醻酢也。懌音亦。醻，市由反，又作酬。說音悅，下同。已音以。酢音昨。"
                },
                {
                    "paragraph": "昊天不平，我王不寜。不懲其心，覆怨其正。",
                    "zhushu": "正，長也。箋云：昊天乎！師尹爲政不平，使我王不得安寜。女不懲止女之邪心，而反怨僧其正也。覆，芳服反。長，張丈反。邪，似嗟反。"
                },
                {
                    "paragraph": "家父作誦，以究王訩。",
                    "zhushu": "家父，大夫也。箋云：究，窮也。大夫家父作此詩而爲王誦之，以窮極王之政，所以致多訟之夲意。爲，于僞反。父音甫。"
                },
                {
                    "paragraph": "式訛爾心，以畜萬邦。",
                    "zhushu": "箋云：訛，化。畜，飬也。訛，五戈反。畜，許六反。",
                    "type": 2
                },
                {
                    "paragraph": "節南山十章，六章章八句，四章章四句。",
                    "zhushu": "",
                    "type": 2
                },
                {
                    "paragraph": "正月大夫刺幽王也。",
                    "zhushu": "正音政。"
                },
                {
                    "paragraph": "正月繁霜，我心憂傷。",
                    "zhushu": "正月，夏之四月。繁，多也。箋云：夏之四月，建巳之月，純陽用事而霜多。急𢘆寒若之異，傷害万物，故心爲之憂傷。繁，扶𡊮反。夏，胡雅反，下同。已音似。爲，于僞反。"
                },
                {
                    "paragraph": "民之訛言，亦孔之將。",
                    "zhushu": "將，大也。箋云：訛，僞也。人以爲言相䧟入，使王行酷暴之刑，致此災異，故言亦甚大也。酷，苦毒反。"
                },
                {
                    "paragraph": "念我獨𠔃，憂心京京。哀我小心，癙憂以痒。",
                    "zhushu": "京京，憂不去也。癙、痒，皆病也。箋云：念我獨𠔃者，言我獨憂此政也。癙音䑕，字林：癙音恕。痒音羊。"
                },
                {
                    "paragraph": "父母生我，胡俾我瘉？不自我先，不自我後。",
                    "zhushu": "父母，謂文武也。我，我天下。瘉，病也。箋云：自，從也。天使父母生我，何故不長遂我，而使我遭此暴虐之政而病？此何不出我之前，居我之後？窮苦之情，苟欲免身。瘉音庾。長，張丈反，下正長、伯長、長者皆同。"
                },
                {
                    "paragraph": "好言自口，莠言自口。",
                    "zhushu": "莠，醜也。箋云：自，從也。此疾訛言之人，善言從女口出，惡言亦從女口出。女口一爾，善也惡也同出其中，謂其可賤。莠，餘乆反。"
                },
                {
                    "paragraph": "憂心愈愈，是以有侮。",
                    "zhushu": "愈愈，憂懼也。箋云：我心憂政如是，是与訛言者殊𡍼，故用是見侵侮也。"
                },
                {
                    "paragraph": "憂心惸惸，念我無禄。",
                    "zhushu": "惸惸，憂意也。箋云：无禄者，言不得天禄，自傷值今生也。惸，夲又作焭，其營反，獨也，篇末同。"
                },
                {
                    "paragraph": "民之無辜，并其臣僕。",
                    "zhushu": "古者有罪不入於刑，則役之圜士，以爲臣僕。箋云：辜，罪也。人之尊卑有十等，僕第九，臺第十。言王旣刑殺無罪，并及其家之賤者，不止於所罪而已。書曰：越兹麗行并制。并，必正反，注并制同。圜音圎。圜，土獄也。"
                },
                {
                    "paragraph": "哀我人斯，于何從禄？",
                    "zhushu": "箋云：斯，此。于，於也。哀乎！今我民人見遇如此，當於何從得天禄，免於是難？難，乃旦反，下之難同。"
                },
                {
                    "paragraph": "瞻烏爰止，于誰之屋？",
                    "zhushu": "冨人之屋，烏所集也。箋云：視烏集於冨人之屋，以言今民亦當求明君而歸之。"
                },
                {
                    "paragraph": "瞻彼中林，侯薪侯蒸。",
                    "zhushu": "中林，林中也。薪蒸，言似而非。箋云：侯，維也。林中大木之處，而維有薪蒸尔。喻朝廷冝有賢者而但聚小人也。蒸，之丞反。處，昌慮反，下之處同。朝，直遥反，下同。"
                },
                {
                    "paragraph": "民今方殆，視天夢夢。",
                    "zhushu": "王者爲乱夢夢然。箋云：方，且也。民今且危亡，視王所爲，夢夢然而乱，無統理安人之意。夢，莫紅反，沈莫滕反，韓詩云：惡貌也。"
                },
                {
                    "paragraph": "旣克有定，靡人弗勝。",
                    "zhushu": "勝，乗也。箋云：王旣能有所定，尚復事之小者爾，無人而不勝。言凡人所定，皆勝王也。勝，毛音升，鄭尸證反。復，扶又反，篇末同。"
                },
                {
                    "paragraph": "有皇上帝，伊誰云憎？",
                    "zhushu": "皇，君也。箋云：伊讀當爲繄。繄猶是也。有君上帝者，以情吿天也。使王暴虐如是，是憎惡誰乎？欲天指害其所憎而已。繁，烏𠔃反。惡，烏路反。"
                },
                {
                    "paragraph": "謂山蓋卑，爲岡爲陵。",
                    "zhushu": "在位非君子，乃小人也。箋云：比喻爲君子䝨者道，人尚謂之卑，况爲凢庸小人之行。卑，夲又作痺，同，音婢，又必支反。行，下孟反。"
                },
                {
                    "paragraph": "民之訛言，寜莫之懲。",
                    "zhushu": "箋云：小人在位，曽无欲止衆民之爲僞言相䧟害也。"
                },
                {
                    "paragraph": "召彼故老，訊之占夢。",
                    "zhushu": "故老，元老。訊，問也。箋云：君臣在朝，侮慢元老，召之不問政事，伹問占夢，不尚道德，而信徴祥之甚。訊，夲又作訙，音信。"
                },
                {
                    "paragraph": "具曰予聖，誰知烏之雌雄？",
                    "zhushu": "君臣俱自謂聖也。箋云：時君臣賢愚適同，如烏雌雄相似，誰能别異之乎？别，彼列反。"
                },
                {
                    "paragraph": "謂天蓋髙，不敢不局。謂地蓋厚，不敢不蹐。維號斯言，有倫有脊。",
                    "zhushu": "局，曲也。蹐，累足也。倫，道。脊，理也。箋云：局蹐者，天髙而有雷霆，地厚而有䧟倫也。此民疾苦王政，上下皆可畏怖之言也。維民号呼而發此言，皆有道理，所以至然者，非徒苟妄爲誣辝。局，夲又作跼，其欲反。蹐，井亦反，徐音積，說文：小歩也。號音豪，注同。霆音廷，又音挺。淪音倫，又倫峻反。怖，普故反。呼，好路反。誣音无。"
                },
                {
                    "paragraph": "哀今之人，胡爲虺蜴？",
                    "zhushu": "蜴，螈也。箋云：虺蜴之性，見人則走。哀哉！今之人何爲如是？傷時政也。虺，揮鬼反。蜴，星歴反，字又作蜥。螈音元。"
                },
                {
                    "paragraph": "瞻彼阪田，有菀其特。",
                    "zhushu": "言朝廷曽无桀臣。箋云：阪田，﨑嶇墝埆之處，而有菀然茂特之苗，喻賢者在間辟隱居之時。阪音反，又扶版反。菀音欝，徐又於阮反。崎，起冝反。嶇，丘俱反。墝，苦交反。埆，户角反，又苦角反，又音角。閒音閑。辟，匹亦反。"
                },
                {
                    "paragraph": "天之扤我，如不我克。",
                    "zhushu": "抗，動也。箋云：我，我特苗也。天以風雨動揺我，如將不勝我，謂其迅疾也。抗，五忽反，徐又音月。迅音峻。"
                },
                {
                    "paragraph": "彼求我則，如不我得。",
                    "zhushu": "箋云：彼，王也。王之始徴求我，如恐不得我，言其礼命之繁多。"
                },
                {
                    "paragraph": "執我仇仇，亦不我力。",
                    "zhushu": "仇仇，猶謷謷也。箋云：王旣得我，執留我，其礼待我謷謷然，亦不問我在位之功力。言其有貪賢之名，無用賢之實。謷，夲又作㥿，五報反，沈五刀反。"
                },
                {
                    "paragraph": "心之憂矣，如或結之。今兹之正，胡然厲矣。",
                    "zhushu": "厲，惡也。箋云：兹，此。正，長也。心憂如有結之者。憂今此之君臣，何一然爲惡如是。"
                },
                {
                    "paragraph": "燎之方揚，寜或㓕之。",
                    "zhushu": "㓕之以水也。箋云：火田爲燎，燎之方盛之時，炎熾熛怒，寜有能㓕息之者？言无有也。以无有喻有之者爲甚也。燎，力詔反，徐力燒反。熾，尺志反。熛，必遥反。"
                },
                {
                    "paragraph": "赫赫宗周，襃姒烕之。",
                    "zhushu": "宗周，鎬京也。襃，囯也，姒，姓也。烕，㓕也。有襃囯之女，幽王惑焉而以爲后。詩人知其必㓕周也。襃，𥙷毛反。姒音似。烕，呼恱反，齊人語也，字林武劣反，說文云：從火戍声。火死於戍，陽氣至戍而尽。夲或作㓕。鎬，胡老反。"
                },
                {
                    "paragraph": "終其永懷，又窘隂雨。",
                    "zhushu": "窘，困也。箋云：窘，仍也。終王之所行，其長可憂傷矣，又將仍憂於隂雨。隂雨，喻君有泥䧟之難。窘，求殞反，字林巨畏反。泥，乃計反。"
                },
                {
                    "paragraph": "其車旣載，乃棄爾輔。",
                    "zhushu": "大車重載，又棄其輔。箋云：以車之載物，喻王之任囯事也。棄輔，謂逺賢也。逺，于万反。"
                },
                {
                    "paragraph": "載輸爾載，將伯助予。",
                    "zhushu": "將，請。伯，長也。箋云：輸，墮也。棄女車輔，則墮女之載，乃請長者見助，以言囯危而求䝨者已晚矣。爾載，才再反，注及下同。將，七羊反，注將請皆同。墮，許規反，夲又作墮，侍果反。"
                },
                {
                    "paragraph": "無棄爾輔，貟于爾輻。",
                    "zhushu": "貟，益也。貟音云。輻，方六反。"
                },
                {
                    "paragraph": "屢顧爾僕，不輸爾載。",
                    "zhushu": "箋云：屡，数也。僕，將車者也。顧，猶視也，念也。屢，力住反，又作婁。数音朔，下皆同。"
                },
                {
                    "paragraph": "終踰絶險，曽是不意。",
                    "zhushu": "箋云：女不棄車之輔，数顧女僕，終用是踰度䧟絶之險，女曽不以是爲意乎？以商事喻治囯。"
                },
                {
                    "paragraph": "魚在于沼，亦匪克樂。潜雖伏矣，亦孔之炤。",
                    "zhushu": "沼，地也。箋云：池，魚之所樂而非能樂，其潜伏於渊又不足以逃，甚炤炤易見。以喻時賢者在朝廷，道不行，无所樂，退而窮處，又無所於也。沼，之紹反。楽音洛，主同。炤音灼，之若反。易，夷豉反。見如字，又賢遍反。"
                },
                {
                    "paragraph": "憂心慘慘，念國之爲虐。",
                    "zhushu": "慘慘，猶戚戚也。慘，七感反。戚，千歴反。"
                },
                {
                    "paragraph": "彼有旨酒，又有嘉殽。",
                    "zhushu": "言礼物俻也。箋云：彼，彼尹氏大師也。殽，夲又作肴，户交反。"
                },
                {
                    "paragraph": "洽比其鄰，昬姻孔云。",
                    "zhushu": "洽，合。鄰，近也，旋也。是言王者不能親親以及逺。箋云：云猶及也。言尹我冨，獨与兄弟相親友爲朋黨也。比，毗志反。云，夲又作貟，音同。"
                },
                {
                    "paragraph": "念我獨𠔃，憂心慇慇。",
                    "zhushu": "慇慇然，痛也。箋云：此賢者孤特自傷也。慇音殷，又於謹反。"
                },
                {
                    "paragraph": "佌佌彼有屋，蔌蔌方有榖。",
                    "zhushu": "佌佌，小也。蔌蔌，陋也。箋云：榖，禄也。言小人冨而窶陋將貴也。佌音此，說文作𠈈，音徙。蔌音速。万榖，夲或作方有榖，非也。窶，其矩反，一音慮。"
                },
                {
                    "paragraph": "民今之無禄，夭夭是椓。",
                    "zhushu": "君夭之，在位椓之。箋云：民於今而無天禄者，天以薦瘥夭殺之，是王者之政。又復椓破之，言遇害甚也。夭，於兆反，又於遥反，災也。椓，陟角反。"
                },
                {
                    "paragraph": "哿矣冨人，哀此惸獨。",
                    "zhushu": "哿，可。獨，單也。箋云：此言王政如是，冨人已可，惸獨將困也。哿，哥我反。",
                    "type": 2
                },
                {
                    "paragraph": "正月十三章，八章章八句，五章章六句。",
                    "zhushu": "",
                    "type": 2
                },
                {
                    "paragraph": "十月之交大夫刺幽王也。",
                    "zhushu": "當爲刺厲王，作詁訓傳時移其篇第，因改之耳。節刺師尹不平，亂靡有定；此篇譏皇父壇恣，日月告凶。正月惡褒姒㓕周，此篇疾𧰟妻肩方熾；又幽王時司徒乃鄭桓公友，非此篇之所云畨也，是以知然。刺幽王，毛如字，鄭改爲刺厲王，從此至小苑四篇皆然。節，在結反。父音甫，後皇父皆同。惡，烏路反。番，方𡊮反，徐甫言反，夲或作潘，音同，韓詩作繁，下同。"
                },
                {
                    "paragraph": "十月之交，朔月辛卯。日有食之，亦孔之醜。",
                    "zhushu": "之交，日月之交㑹。醜，惡也。箋云：周之十月，夏之八月也。八月朔日，日月交㑹而日食。隂侵陽，臣侵君之象。日辰之義，日爲君，辰爲臣。辛，金也；邜，木也。又以夘侵辛，甚惡也。夏，户雅反。"
                },
                {
                    "paragraph": "彼月而微，此日而微。",
                    "zhushu": "月，臣道；日，君道。箋云：微，謂不明也。彼月則有微，今此日反微，非其常，爲異尤大也。"
                },
                {
                    "paragraph": "今此下民，亦孔之哀。",
                    "zhushu": "箋云：君臣失道，災害將起，故下民亦甚可哀。"
                },
                {
                    "paragraph": "日月告凶，不用其行。四國無政，不用其良。",
                    "zhushu": "箋云：告凶，告天下以凶亡之徴也。行，道度也。不用之者，謂相干犯也。四方之囯無政治者，由天子不用善人也。治，直吏反。"
                },
                {
                    "paragraph": "彼月而食，則維其常。此日而食，于何不臧？",
                    "zhushu": "箋云：臧，善也。"
                },
                {
                    "paragraph": "爗爗震電，不寜不令。",
                    "zhushu": "爗爗，震電貌。震，雷也。箋云：雷電過常，天下不安，政敎不善之徴。爗，于輒反。"
                },
                {
                    "paragraph": "百川沸騰，山冢崒崩。",
                    "zhushu": "沸，出。騰，乗也。山頂曰冢。箋云：崒者，崔嵬。百川弗出相乗陵者，由貴小人也。山頂崔嵬者崩，君道壞也。沸，甫味反。崒，舊子恤反，徐子綏反，冝依爾雅音徂恤反，夲亦作卒。頂，丁冷反。崔，徂回反，爾雅作厜，才規反。嵬，五冋反，爾雅作㕒，五規反。"
                },
                {
                    "paragraph": "髙岸爲谷，深谷爲陵。",
                    "zhushu": "言易位也。箋云：易位者，君子居下，小人處上之謂也。處，昌吕反。"
                },
                {
                    "paragraph": "哀今之人，胡㦧莫懲？",
                    "zhushu": "箋云：𢡚，曽。懲，止也。変異如此，禍乱方至，哀哉！今在位之人，何曽無以道德止之？憯，七感反，亦作慘。"
                },
                {
                    "paragraph": "皇父卿士，畨維司徒。家伯維宰，仲允膳夫。棸子内史，蹶維趣馬。楀維師氏，豔妻煽方處。",
                    "zhushu": "𧰟妻，褒姒。美色曰𧰟。煽，熾也。箋云：皇父、家伯、仲允，皆字；畨、棸、橛、楀，皆氏。厲王淫於色，七子皆用后嬖寵方熾之時並處位。言妻黨盛，女謁行之甚也。敵夫曰妻。司徒之職，掌天下士地之圖，人民之數；冢宰掌建邦之六典，皆卿也。膳夫，上士也，掌王之飲食膳羞。内史，中大夫也，掌爵禄、廢置、殺生予奪之法。趣馬，中士也，掌王馬之政。師氏，亦中大夫也，掌司朝得失之事。六人之中，雖官有尊卑，權龍相連，朋黨於朝，是以疾焉。皇父則爲之端首，兼擅群職，故但目以卿士云。棸，側留反。蹷，俱衞反。𧼈，七走反，注同。𧼈馬，官名。楀音矩，弓禹反。𧰟，徐贍反。煽音扇，說文作傓，云：熾盛也。方処，一夲作熾。熾，尺志反。嬖，必計反。朝，直遥反，下同。擅，市戰反。"
                },
                {
                    "paragraph": "抑此皇父，豈曰不時？胡爲我作，不即我謀？徹我牆屋，田卒汙萊。",
                    "zhushu": "時，是也。下則汙，髙則萊。箋云：抑之言噫。噫是皇父，疾而呼之：女豈曰我所爲不是乎？言其不自知惡也。女何爲役作我，不先就與我謀，使我得遷徒，乃反徹毀我牆屋，令我不得趨農，田卒爲汙萊乎？此皇父所築邑人之怨辝。抑如字，辭也，徐音噫，韓詩云：意也。汙音烏，注同。萊音來。噫，於其反，下同。令，力呈反。趨，七住反，夲又作趣，七俱反。"
                },
                {
                    "paragraph": "曰予不戕，禮則然矣。",
                    "zhushu": "箋云：戕，殘也。言皇父旣不自知不是，反云：我不殘敗女田業。礼下供上役，其道當然。言文過也。戕，在良反，王夲作臧。臧，善也。孫毓評以鄭爲改字。共音恭，夲亦作供。"
                },
                {
                    "paragraph": "皇父孔聖，作都于向。擇三有事，亶侯多藏。",
                    "zhushu": "皇父甚自謂聖。向，邑也。擇三有事，有同囯之三卿，信維貪淫多藏之人也。箋云：專權足己，自比聖人。作都立三卿，皆耴聚歛之臣，言不知厭也。礼，畿内諸侯二卿。向，式亮反，下及注同。亶，都但反。藏，才浪反，注同。厭，於𥂠反。"
                },
                {
                    "paragraph": "不憖遺一老，俾守我王。",
                    "zhushu": "箋云：憖者，心不欲自強之辭也。言盡將舊在位之人，與之皆去，無留衞王。憖，魚覲反，尔雅云：願也，強也，且也。韓詩云：誾也。強，其丈反。"
                },
                {
                    "paragraph": "擇有車馬，以居徂向。",
                    "zhushu": "箋云：又擇民之冨有車馬者，以往居于向也。"
                },
                {
                    "paragraph": "黽勉從事，不敢告勞。",
                    "zhushu": "箋云：詩人賢者，見時如是，自勉以從王事，雖勞不敢自謂勞，畏刑罰也。黽，民允反，本又作僶，同。"
                },
                {
                    "paragraph": "無罪無辜，讒口嚻嚻。",
                    "zhushu": "箋云：嚻嚻，衆多貌。時人非有辜罪，其被䜛口見椓譛嚻嚻然。嚻，五刀反，韓詩作謷謷。"
                },
                {
                    "paragraph": "下民之孽，匪降自天。噂沓背憎，職競由人。",
                    "zhushu": "噂猶噂噂。沓猶沓沓。職，主也。箋云：孽，妖孽，謂相爲災害也。下民有此，言非從夫隋也。噂噂沓沓，相對談語，背則相増逐。爲此者，王由人也。孽，魚列反。噂，子損反，說文作僔，云：聚也。沓，夲又作𠴲，同，徒荅反。背，蒲妹反，注同。隋，徒火反。"
                },
                {
                    "paragraph": "悠悠我里，亦孔之痗。",
                    "zhushu": "悠悠，憂也。里，病也。痗，病也。箋云：里，車也。悠悠乎我居今之丗，亦甚困病。里如字，夲或作㢆，後人改也。痗，莫背反，又音悔，夲又作悔。"
                },
                {
                    "paragraph": "四方有羡，我獨居憂。",
                    "zhushu": "羡，餘也。箋云：四方之人尽有餘，我獨居此而憂。羡，徐箭反。"
                },
                {
                    "paragraph": "民莫不逸，我獨不敢休。",
                    "zhushu": "箋云：逸，逸豫也。"
                },
                {
                    "paragraph": "天命不徹，我不敢俲我友自逸。",
                    "zhushu": "徹，道也。親屬之臣，心不能己。箋云：不道者，言王不循天之政敎。俲，户教反。",
                    "type": 2
                },
                {
                    "paragraph": "十月之交八章，章八句。",
                    "zhushu": "",
                    "type": 2
                },
                {
                    "paragraph": "雨無正大夫刺幽王也。雨自上下者也。衆多如雨，而非所以爲政也。",
                    "zhushu": "亦當爲刺厲王。王之所下敎令甚多，而無正也。正音政。"
                },
                {
                    "paragraph": "浩浩昊天，不駿其德。降䘮饑饉，斬伐四國。",
                    "zhushu": "駿，長也。榖不熟曰饑，蔬不熟曰饉。箋云：此言王不能繼長昊天之德，至使昊天下此死䘮饑饉之災，而天下諸侯於是更相侵伐。浩，古老反，又胡老反。昊，胡老反。駿音峻。饉，其靳反。更，古衡反。"
                },
                {
                    "paragraph": "旻天疾威，弗慮弗圖。",
                    "zhushu": "箋云：慮、圖，皆謀也。王旣不駿昊天之德，今旻天又疾其政，以刑罰威恐天下，而不慮不圖。旻，宻巾反，夲有作昊天者，非也。恐，起勇反。"
                },
                {
                    "paragraph": "舎彼有罪，旣伏其辜。若此無罪，淪胥以鋪。",
                    "zhushu": "舎，除。淪，率也。箋云：胥，相。鋪，徧也。言王使此無罪者見牽率相引而徧得罪也。舎音赦，一音捨。淪音倫。胥，息魚反。鋪，普烏反，王云：病也。徧音遍，下同。"
                },
                {
                    "paragraph": "周宗旣滅，靡所止戾。",
                    "zhushu": "戾，定也。箋云：周宗，鎬京也。是時諸侯不朝王，民不堪命，王流于彘，无所安定也。彘，直例反。"
                },
                {
                    "paragraph": "正大夫離居，莫知我勩。",
                    "zhushu": "勩，勞也。箋云：正，長也。長官之大夫，於王流于彘而皆散處，无復知我民之見罷勞也。勩，夷丗反，又音曵。長，張丈反，下同。復，扶冨反。罷音皮。"
                },
                {
                    "paragraph": "三事大夫，莫肯夙夜。邦君諸侯，莫肯朝夕。",
                    "zhushu": "箋云：王流在外，三公及諸侯隨王而行者，皆无君臣之礼，不肯晨夜朝莫省王也。朝，直遥反，舊張遥反。"
                },
                {
                    "paragraph": "庶曰式臧，覆出爲惡。",
                    "zhushu": "覆，反也。箋云：人見王之失所，庻幾其自改悔而用善人，反出敎令復爲惡也。覆，芳服反。"
                },
                {
                    "paragraph": "如何昊天，辟言不信。如彼行邁，則靡所臻。",
                    "zhushu": "辟，法也。箋云：如何乎昊天，痛而愬之也。爲陳法度之言，不信之也。我之言不見信，如行而無所至也。"
                },
                {
                    "paragraph": "凢百君子，各敬爾身。胡不相畏？不畏于天。",
                    "zhushu": "箋云：凢百君子，謂衆在位者。各敬愼女之身，正君臣之礼，何爲上下不相畏乎？上下不相畏者，是不畏于天者也。"
                },
                {
                    "paragraph": "戎成不退，飢成不遂。曽我暬御，𢡖𢡖日瘁。",
                    "zhushu": "戎，兵。遂，安也。暬御，侍御也。瘁，病也。箋云：兵成而不退，謂王見流于彘，無御止之者。飢成而不安，謂王在彘，乏於飲食之蓄，无輸粟歸餼者。此二者，曽但侍御左右小臣𢡚𢡚憂之，大臣無念之者。退，徐音退，夲又作𨓆。𥊍，思列反。𢡚，千感反。瘁，徂醉反。餼，許氣反。曽，在登反。畜，勑六反。"
                },
                {
                    "paragraph": "凡百君子，莫肯用訊。聽言則荅，譖言則退。",
                    "zhushu": "以言進退人也。箋云：訊，吿也。衆在位者，無肯用此相告語者，言不憂王之事也。荅猶距也。有可聽用之言，則共以辝距而違之；有譛毀之言，則共爲排退之。群臣並爲不忠，惡直醜正。訊音信，徐息悴反，又音碎。排，歩皆反。惡，烏路反。"
                },
                {
                    "paragraph": "哀哉不能言，匪舌是出，維躬是瘁。",
                    "zhushu": "哀賢人不得言，不得出是舌也。箋云：瘁，病也。不能言，言之拙也。言非可出於舌，其身旋見困病。出，尺遂反，音毳。"
                },
                {
                    "paragraph": "哿矣能言，巧言如流，俾躬處休。",
                    "zhushu": "哿，可也。可矣丗所謂能言也。巧言從俗，如水轉流。箋云：巧猶善也。謂以事𩔖風切剴微之言，如水之流，忽然而過，故不悖逆，使身居安休休然。乱丗之言，順說爲上也。休，虚虬反，注同。風，福鳯反。剴，古愛反，又古哀反，一音祈。悖，𥙷對反。逆，夲亦作遻，五故反。說音恱。"
                },
                {
                    "paragraph": "維曰于仕，孔𣗥且殆。不可使，得罪于天子。亦云可使，怨及朋友。",
                    "zhushu": "于，往也。箋云：𣗥，急也。不可使者，不正，不從也。可使者，雖不正，從也。居今衰亂之丗，云往仕乎？甚急迮且危！急迮且危，以此二者也。迮，夲又作笮，側格反。"
                },
                {
                    "paragraph": "謂爾遷于王都，曰予未有室家。",
                    "zhushu": "賢者不肯遷于王都也。箋云：王流于彘，正大夫離居，同姓之臣從王，思其友而呼之，謂曰：女今可遷居王都。謂彘也。其友辝之云：我未有室家於王都可居也。"
                },
                {
                    "paragraph": "䑕思泣血，無言不疾。",
                    "zhushu": "無声曰泣血。無所言而不見疾也。箋云：䑕，憂也。旣辝之以無室家，爲其意恨，又患不能距止之，故云我憂思泣血，欲遷王都見女。今我無一言而不道疾者，言已方困於病，故未能也。思，息嗣反，注憂思同。爲，于僞反。距，本又作歫，音巨。"
                },
                {
                    "paragraph": "昔爾出居，誰從爾室？",
                    "zhushu": "遭亂丗，義不得去，思其友而不肯反者也。箋云：往始離居之時，誰隨爲女作室？女猶自作之爾，今反以無室家距我。恨之辝。",
                    "type": 2
                },
                {
                    "paragraph": "雨無正七章，二章章十句，二章章八句，三章章六句。",
                    "zhushu": "",
                    "type": 2
                },
                {
                    "paragraph": "小旻大夫刺幽王也。",
                    "zhushu": "所刺列於十月之交。雨無正爲小，故曰小旻，亦當爲刺厲王。旻，武巾反，下同。"
                },
                {
                    "paragraph": "旻天疾威，敷于下土。",
                    "zhushu": "敷，布也。箋云：旻天之德，疾王者以刑罰威恐万民，其政敎乃布於下土，言天下徧知。敷，芳扶反。徧音遍。"
                },
                {
                    "paragraph": "謀猶回遹，何日斯沮？",
                    "zhushu": "回，邪。遹，辟。沮，壞也。箋云：猶，道。沮，止也。今王謀爲政之道，回辟不循旻天之德已甚矣。心猶不悛，何日此惡將止？遹音聿，韓詩作鴥，義同。沮，在吕反。邪，似嗟反。辟，匹亦反，下同。悛，七全反，改也，沈七旬反。"
                },
                {
                    "paragraph": "謀臧不從，不臧覆用。我視謀猶，亦孔之卭。",
                    "zhushu": "卭，病也。箋云：臧，善也。謀之善者不從，其不善者反用之。我視王謀爲政之道，亦甚病天下。覆，芳服反。卭，其凶反。"
                },
                {
                    "paragraph": "潝潝訿訿，亦孔之哀。",
                    "zhushu": "潝潝然患其上，訿訿然思不稱乎上。箋云：臣不事君，亂之階也，甚可哀也。潝，計急反。訿音紫。尔雅云：潝潝訿訿，莫供職也。韓詩云：不善之貌。稱，尺證反。"
                },
                {
                    "paragraph": "謀之其臧，則具是違。謀之不臧，則具是依。我視謀猶，伊于胡厎。",
                    "zhushu": "箋云：于，往。厎，至也。謀之善者俱背違之，其不善者依就之。我視今君臣之謀道，往行之將何所至乎？言必至於亂。厎，之履反。背音佩。"
                },
                {
                    "paragraph": "我龜旣厭，不我告猶。",
                    "zhushu": "猶，道也。箋云：猶，圖也。卜筮数而瀆龜，龜靈厭之，不復告其所圖之吉凶。言雖得兆，占繇不中。厭，於𧰟反，注同。數音朔。復，扶又反。繇音胄。中，丁仲反。"
                },
                {
                    "paragraph": "謀夫孔多，是用不集。",
                    "zhushu": "集，就也。箋云：謀事者衆而非賢者，是非相奪，莫適可從，故所爲不成。適音的。"
                },
                {
                    "paragraph": "發言盈庭，誰敢執其咎？",
                    "zhushu": "謀人之囯，囯危則死之，古之道也。箋云：謀事者衆，訩訩滿庭，而無敢决當是非。事若不成，誰云已當其咎責者？言小人爭知而譲過。訩音凶。當，丁浪反。"
                },
                {
                    "paragraph": "如匪行邁謀，是用不得于道。",
                    "zhushu": "箋云：匪，非也。君臣之謀事如此，與不行而坐圖逺近，是於道路無進於跬步，何以異乎？跬，缺氏反，一舉足曰跬。"
                },
                {
                    "paragraph": "哀哉爲猶！匪先民是程，匪大猶是經。維邇言是聽，維邇言是爭。",
                    "zhushu": "古曰在昔，曰先民。程，法。經，常。猶，道。邇，近也。爭爲近言。箋云：哀哉今之君臣，謀事不用古人之法，不循大道之常，而徒聽順近言之同者，爭近言之異者。言見動軔則泥䧟，不至於逺也。軔音刃，礙車木也，字林如戰反。泥，乃䴡反。"
                },
                {
                    "paragraph": "如彼築室于道謀，是用不潰于成。",
                    "zhushu": "潰，遂也。箋云：如當路築室，得人而与之謀所爲。路人之意不同，故不得遂成也。遺，户對反。"
                },
                {
                    "paragraph": "國雖靡止，或聖或否。民雖靡膴，或哲或謀，或肅或艾。",
                    "zhushu": "靡止，言小也。人有通聖者，有不能者，亦有明哲者，有聦謀者。艾，治也。有恭肅者，有治理者。箋云：靡，无。止，礼。膴，法也。言天下諸侯今雖无礼，其心性猶有通聖者，有賢者；民雖无法，其心性猶有知者，有謀者，有肅者，有艾者。王何不擇焉，置之於位而任之爲治乎？書曰：睿作聖，明作哲，聦作謀，恭作肅，從作乂。詩人之意，欲王敬用五事，以明天道，故云然。否，方九反，徐音鄙。膴，王火吴反，大也。徐云：鄭音謨，又音武，沈音無，韓詩作靡。腜，猶无幾何也。艾音刈。治，直吏反，下同。知音智。"
                },
                {
                    "paragraph": "如彼泉流，無淪胥以敗。",
                    "zhushu": "箋云：淪，率也。王之爲政，當如源泉之流行則清，无相牽率爲惡，以自濁敗。"
                },
                {
                    "paragraph": "不敢暴虎，不敢馮河。人知其一，莫知其他。",
                    "zhushu": "馮，陵也。徒渉曰馮河，徒搏曰暴虎。一，非也。他，不敬小人之危殆也。箋云：人皆知暴虎馮河立至之害，而無知當畏慎小人能危亡也。馮，符氷反。搏音愽。"
                },
                {
                    "paragraph": "戰戰兢兢，",
                    "zhushu": "戰戰，恐也。兢兢，戒也。兢，已氷反。恐，立勇反。"
                },
                {
                    "paragraph": "如臨深淵，",
                    "zhushu": "恐墜也。墜，直𩔖反，夲又作隊，下篇同。"
                },
                {
                    "paragraph": "如履薄氷。",
                    "zhushu": "恐䧟也。",
                    "type": 2
                },
                {
                    "paragraph": "小旻六章，三章章八句，三章章七句。",
                    "zhushu": "",
                    "type": 2
                },
                {
                    "paragraph": "小宛大夫刺幽王也。",
                    "zhushu": "亦當爲刺厲王。宛，於阮反。"
                },
                {
                    "paragraph": "宛彼鳴鳩，翰飛戾天。",
                    "zhushu": "興也。宛，小貌。鳴鳩，鶻鵰。翰，髙。戾，至也。行小人道，責髙明之功，終不可得。翰，胡旦反。鶻音骨。鵰，陟交反，何音彫，字林作鵃，云：骨鵃，小種鳩也。草木䟽云：鳴鳩，班鳩也。"
                },
                {
                    "paragraph": "我心憂傷，念昔先人。",
                    "zhushu": "先人，文武也。"
                },
                {
                    "paragraph": "明發不寐，有懷二人。",
                    "zhushu": "明發，發夕至明。"
                },
                {
                    "paragraph": "人之齊聖，飲酒温克。",
                    "zhushu": "齊，正。克，勝也。箋云：中正通知之人，飲酒雖酔，猶能温藉自持以勝。温，王如反，柔也，鄭於運反。藉，在夜反，又慈夜反。"
                },
                {
                    "paragraph": "彼昬不知，壹醉日冨。",
                    "zhushu": "醉日而冨矣。箋云：童昬无知之人，飲酒一醉，自謂日益冨，夸淫自恣，以財驕人。"
                },
                {
                    "paragraph": "各敬爾儀，天命不又。",
                    "zhushu": "又，復也。箋云：今女君臣各敬慎威儀，大命所去，不復來也。復，扶又反，下同。"
                },
                {
                    "paragraph": "中原有菽，庻民采之。",
                    "zhushu": "中原，原中也。菽，藿也。力米者則得之。箋云：藿生原中，非有王也，以喻王位无常家也，勤於德者則得之。菽音叔。藿，火郭反。"
                },
                {
                    "paragraph": "螟蛉有子，蜾嬴負之。",
                    "zhushu": "螟蛉，桑蟲也。蜾蠃，蒲盧也。負，持也。箋云：蒲盧取桑蟲之子，負持而去，煦嫗養之，以成其子。喻有萬民不能治，則能治者將得之。螟，亡丁反。蛉音零，俗謂之桑蟃，一名戎女。蟃音万。蜾音果。蠃，力果反。蜾蠃，即細𦝫蜂，俗呼蠮螉是也。蠮，於結反。螉音翁。煦，况甫反，又况具反。嫗，紆甫反，又紆具反。鄭注礼記云：以氣曰煦，以躰曰嫗。"
                },
                {
                    "paragraph": "教誨爾子，式榖似之。",
                    "zhushu": "箋云：式，用。榖，善也。今有教誨女之万民用善道者，亦似蒲盧，言將得而子也。"
                },
                {
                    "paragraph": "題彼脊令，載飛載鳴。",
                    "zhushu": "題，視也。脊令不能自舎，君子有取節尔。箋云：題之爲言視睇也。載之言則也。則飛則鳴，翼也口也不有止息。題，大計反。令音零，本亦作鴒，注同。舎音捨。睇，大計反。"
                },
                {
                    "paragraph": "我日斯邁，而月斯征。",
                    "zhushu": "箋云：我，我王也。邁、征，皆行也。王日此行，謂目視朝也；而月此行，謂月視朔也。先王制此礼，使君与群臣議政事，日有所决，月有所行，亦無時止息。日，而乙反，下同。朝，直遥反。"
                },
                {
                    "paragraph": "夙興夜寐，無忝爾所生。",
                    "zhushu": "忝，辱也。無音毋。忝，他簟反，字林他念反。"
                },
                {
                    "paragraph": "交交桑扈，率場啄粟。",
                    "zhushu": "交交，小貌。桑扈，切脂也。言土爲亂政，而求下之治，終不可得也。箋云：切脂，肉食。今無肉而循場啄粟，失其天性，不能以自活。扈音户。場，大良反。啄，陟角反。切音切。治，直吏反。"
                },
                {
                    "paragraph": "哀我塡寡，冝岸冝獄。握粟出卜，自何能榖？",
                    "zhushu": "填，盡。岸，訟也。箋云：仍得日冝，自従榖生也。可哀哉！我窮尽寡財之人，仍有獄訟之事，無可以自救，但持粟行卜，求其勝負，從何能得生？填，徒典反，韓詩作疹。疹，苦也。岸如字，常昭注漢書同。韓詩作犴，音同，云：郷亭之繫曰犴，朝廷曰獄。握，於角反。"
                },
                {
                    "paragraph": "温温恭人，",
                    "zhushu": "温温，和柔貌。"
                },
                {
                    "paragraph": "如集于木。",
                    "zhushu": "恐，隊也。"
                },
                {
                    "paragraph": "惴惴小心，如臨于谷。",
                    "zhushu": "恐隕也。惴，之瑞反。恐，丘勇反。隕，于敏反。"
                },
                {
                    "paragraph": "戰戰兢兢，如履薄氷。",
                    "zhushu": "箋云：衰亂之丗，賢人君子雖無罪猶恐懼。",
                    "type": 2
                },
                {
                    "paragraph": "小宛六章，章六句。",
                    "zhushu": "",
                    "type": 2
                },
                {
                    "paragraph": "小弁刺幽王也。大子之傅作焉。",
                    "zhushu": "弁，歩干反，下同。大音㤗，注大子皆同。傳音付。"
                },
                {
                    "paragraph": "弁彼鸒斯，歸飛提提。",
                    "zhushu": "興也。弁，樂也。鸒，卑居。卑居，雅烏也。提提，群貌。箋云：樂乎彼雅烏，出食在野，其飽群飛而歸提提然。興者，喻凡人之父子兄弟，出入宫庭，相与飲食，亦提提然樂。傷今大子獨不。鸒音預。斯，鸒斯，小，爾雅云：小而腹下白，不反哺者，謂之雅烏。說文云：雅，楚烏也。一名鸒，一名鴨居。秦謂之雅。一云：斯，語辝。提，是移反。樂音洛，下同。卑，夲亦作鴨，同音匹，又必移反。"
                },
                {
                    "paragraph": "民莫不榖，我獨于罹。",
                    "zhushu": "幽王取申女，生大子冝咎。又說褒姒，生子伯服，立以爲后，而放冝各，將殺之。箋云：榖，養。于，曰。罹，憂也。天下之人無不父子相飬者，我大子獨不然，日以憂也。罹，力知反。取，七住反。說音恱。"
                },
                {
                    "paragraph": "何辜于天？我罪伊何？",
                    "zhushu": "舜之怨慕，日號泣于旻天，于父母。日，而乙反。號，戸刀反。旻，亡巾反。"
                },
                {
                    "paragraph": "心之憂矣，云如之何？",
                    "zhushu": ""
                },
                {
                    "paragraph": "踧踧周道，鞫爲茂草。",
                    "zhushu": "踧踧，平易也。周道，周室之通道。鞫，窮也。箋云：此喻幽王信褒姒之䜛，乱其德政，使不通於四方。踧，徒歴反。鞫，九六反。易，夷䜴反。"
                },
                {
                    "paragraph": "我心憂傷，惄焉如擣。假寐永嘆，維憂用老。心之憂矣，疢如疾首。",
                    "zhushu": "惄，思也。擣，心疾也。箋云：不脫冠衣而寐曰假寐。疢猶病者也。惄，乃歴反。擣，丁老反，夲或作㿒，同，韓詩作疛，除又反，義同。疢，勑覲反，又作疹，同。脫，夲亦作稅，吐活反，一音始銳反。"
                },
                {
                    "paragraph": "維桑與梓，必恭敬止。",
                    "zhushu": "父之所樹，己尚不敢不恭敬。梓音子，木名。"
                },
                {
                    "paragraph": "靡瞻匪父，靡依匪母。不屬于毛，不離于裏。",
                    "zhushu": "毛在外陽，以言父；裏在内隂，以言母。箋云：此言人无不瞻仰其父取法則者，无不依恃其母以長大者。今我獨不得父皮膚之氣乎？獨不處母之胞胎乎？何曽无恩於我？屬音燭，徐音蜀。裏音里。長，丁丈反。胞音包。胎，他來反。"
                },
                {
                    "paragraph": "天之生我，我辰安在？",
                    "zhushu": "辰，時也。箋云：比言我生所值之辰安所在乎？謂六物之吉凶。"
                },
                {
                    "paragraph": "菀彼栁斯，鳴蜩嘒嘒。有漼者淵，萑葦淠淠。",
                    "zhushu": "蜩，蟬也。嘒嘒，声也。崔，深貌。淠淠，衆也。箋云：桞木茂盛則多蟬，渊深而旁生萑葦，言大者之旁，無所不容。嘒，呼惠反。漼，千罪反。萑音丸。葦，韋鬼反。淠，徐孚計反。菀音欎。"
                },
                {
                    "paragraph": "譬彼舟流，不知所届。",
                    "zhushu": "箋云：届，至也。言今大子不爲王及后所容而見放逐，狀如舟之流行，無制之者，不知終所至者也。譬，夲亦作辟，匹致反，下同。届音戒。"
                },
                {
                    "paragraph": "心之憂矣，不遑假寐。",
                    "zhushu": "箋云：遑，暇也。"
                },
                {
                    "paragraph": "鹿斯之奔，維足伎伎。雉之朝雊，尚求其雌。",
                    "zhushu": "伎伎，舒貌。謂鹿之奔走，其足伎伎然舒也。箋云：雊，雉鳴也。尚，猶也。鹿之奔走，其勢冝疾，而足伎伎然舒，留其群也。雉之鳴，猶知求其雌，今大子之放棄，其妃匹不得与之去，又鳥獸之不如也。伎，夲亦作跂，其冝反。雊，古豆反。妃音配。"
                },
                {
                    "paragraph": "譬彼壞木，疾用無枝。",
                    "zhushu": "壞，瘣也，謂傷病也。箋云：太子放逐而不得生子，猶内傷病之木，内有疾，故无枝也。壞，胡罪反，又如字，說文作瘣，云：病也，一曰腫旁出也，又音囬。瘣，胡罪反，木瘤腫也。爾雅云：瘣，木符婁。郭云：虺傴，癭腫無枝條也。"
                },
                {
                    "paragraph": "心之憂矣，寜莫之知。",
                    "zhushu": "箋云：寕猶曽也。"
                },
                {
                    "paragraph": "相彼投兎，尚或先之。行有死人，尚或墐之。",
                    "zhushu": "墐，路家也。箋云：相，視。投，掩。行，道也。視彼人將掩兎，尚有先驅走之者。道中有死人，尚有覆掩之成其墐者。言此所不知，其心不忍。相，息亮反。兎，他放反。先，蘇薦反。墐音覲，說文作殣。敺，起俱反，又作驅，同。"
                },
                {
                    "paragraph": "君子秉心，維其忍之。",
                    "zhushu": "箋云：君子，斥幽王也。秉，執也。言王之執心不如彼二人。"
                },
                {
                    "paragraph": "心之憂矣，涕旣隕之。",
                    "zhushu": "隕，隊也。涕音替。隕音藴。隊，直𩔖反。"
                },
                {
                    "paragraph": "君子信讒，如或醻之。",
                    "zhushu": "箋云：醻，旅醻也。如醻之者，謂受而行之。醻，市由反。"
                },
                {
                    "paragraph": "君子不惠，不舒究之。",
                    "zhushu": "箋云：惠，愛。究，謀也。王不愛大子，故聞讒言則放之，不舒謀也。"
                },
                {
                    "paragraph": "伐木掎矣，析薪杝矣。",
                    "zhushu": "伐木者掎其巔，析薪者隨其理。箋云：掎其巔者，不欲妄踣之。杝，謂觀其理也。必隨其理者，不欲妄挫折之。以言今王之遇大子，不如伐木析薪。掎，寄彼反。杝，勑氏反，又宅買反，徐又直是反。踣，蒲北反。挫，子卧反。"
                },
                {
                    "paragraph": "舎彼有罪，予之佗矣。",
                    "zhushu": "佗，加也。箋云：予，我也。舎褒姒讒言之罪，而妄加我大子。舎音捨，注同，又音赦。佗，吐賀反，注同。"
                },
                {
                    "paragraph": "莫髙匪山，莫浚匪泉。",
                    "zhushu": "浚，深也。箋云：山髙矣，人登其巔；泉深矣，人入其渊。以言人無所不至，雖辟逃之，猶有黙存者焉。浚，蘇俊反。黙，夲亦作嘿，亡北反。"
                },
                {
                    "paragraph": "君子無易由言，耳屬于垣。",
                    "zhushu": "箋云：由，用也。王无䡖用讒人之言，人將有屬耳於壁而𦗟之者，知王有所受之，知王心之不正也。易，夷䜴反。屬音燭，注同。垣音𡊮。"
                },
                {
                    "paragraph": "無逝我梁，無發我笱。",
                    "zhushu": "箋云：逝，之也。之人梁，發人笱，此必有盗魚之罪。以言褒姒淫色來嬖於王，盗我大子母予之寵。笱音苟。"
                },
                {
                    "paragraph": "我躬不閱，遑恤我後。",
                    "zhushu": "念父，孝也。髙子曰：小弁，小人之詩也。孟子曰：何以言之？曰：怨乎。孟子曰：固哉，夫髙叟之爲詩也！有越人於此，閞弓而射我，我則談𥬇而道之，無他，䟽之也。兄弟閞弓而射我，我則垂涕泣而道之，無他，戚之也。然則小弁之怨，親親也；親親，仁也。固哉夫髙叟之爲詩！曰：凱風何以不怨？曰：凱風，親之過小者也；小弁，親之過大者也。親之過大而不怨，是愈踈也；親之過小而怨，是不可譏也。愈踈，不孝也；不可譏，亦不孝也。孔子曰：舜其至孝矣，五十而慕。箋云：念父，孝也。大子念王將受讒言不止，我死之後，懼復有被讒者，無如之何，故自决云：我身尚不能自容，何暇乃憂我死之後也。閱音恱。叟，素口反。閞，烏環反，下同，本亦作弯。射，食亦反，下同。夫音符。譏，居依反，又古愛反，一音祈。有，扶又反。决音橘，㫁也。死如字。",
                    "type": 2
                },
                {
                    "paragraph": "小弁八章，章八句。",
                    "zhushu": "",
                    "type": 2
                },
                {
                    "paragraph": "巧言刺幽王也。大夫傷於讒，故作是詩也。",
                    "zhushu": ""
                },
                {
                    "paragraph": "悠悠昊天，曰父毋且。無罪無辜，亂如此憮。",
                    "zhushu": "憮，大也。箋云：悠悠，思也。憮，敖也。我憂思乎昊天，愬王也。始者言其且爲民之父母，今乃刑殺無罪無辜之人，爲亂如此，甚敖慢無法度也。且，徐七餘反，協句應爾，觀箋意，宜七也反。憮，火吳反，下同，鄭：傲也。思，息嗣反。敖，五報反。愬音素。"
                },
                {
                    "paragraph": "昊天已威，予慎無罪。昊天大憮，予慎無辜。",
                    "zhushu": "威，畏。慎，誠也。箋云：己、㤗，皆言甚也。昊天乎，王甚可畏，王甚敖慢，我誠無罪而罪我。大音㤗，本或作㤗，徐勑佐反。"
                },
                {
                    "paragraph": "亂之初生，僭始旣涵。",
                    "zhushu": "僭，數。涵，容也。箋云：僭，不信也。旣，盡。涵，同也。王之𥘉生亂萌，羣臣之言，不信與信，盡同之不别也。僭，側䕃反，鄭又子念反。涵音含，鄭音咸，同也，韓詩作減。"
                },
                {
                    "paragraph": "亂之又生，君子信讒。",
                    "zhushu": "箋云：君子，斥在位者也。在位者信讒人之言，是復亂之所生。信音迅。"
                },
                {
                    "paragraph": "君子如怒，亂庶遄沮。",
                    "zhushu": "遄，疾。沮，止也。箋云：君子見讒人，如怒責之，則此亂庶幾可疾止也。遄，市專反。沮，辞吕反。"
                },
                {
                    "paragraph": "君子如祉，亂庶遄已。",
                    "zhushu": "祉，福也。箋云：福者，福賢者，謂爵禄之也。如此則亂亦庶㡬可疾止也。祉音恥。禄音鹿，爵禄。已音以，止也。"
                },
                {
                    "paragraph": "君子屢盟，亂是用長。",
                    "zhushu": "凡國有疑，㑹同則用盟而相要也。箋云：屢，數也。盟之所以數者，由世衰乱，多相背違。時見曰㑹，殷見曰同，非此時而盟謂之數。屢，本又作婁，力住反，數也。長，丁丈反，又直良反。要，于遥反。數音朔。背音佩。見，言遍反，下同。盟音銘。"
                },
                {
                    "paragraph": "君子信盗，亂是用暴。",
                    "zhushu": "盗，逃也。箋云：盗謂小人也。春秋傳曰：賤者窮諸盗。"
                },
                {
                    "paragraph": "盗言孔甘，亂是用餤。",
                    "zhushu": "餤，進也。餤，沈旋音談，徐音鹽。"
                },
                {
                    "paragraph": "匪其止共，維王之卭。",
                    "zhushu": "卭，病也。箋云：小人好爲讒佞，旣不共其職事，又爲王作病。共音公，本又作恭。卭，其恭反，病也。好，呼報反。共音恭，本亦作供。為，于僞反。"
                },
                {
                    "paragraph": "奕奕寢廟，君子作之。秩秩大猷，聖人莫之。他人有心，予忖度之。躍躍毚兔，遇犬獲之。",
                    "zhushu": "奕奕，大貌。秩秩，進知也。莫，謀也。毚兔，狡兔也。箋云：此四事者，言各有所能也。因已能忖度讒人之心，故列道之爾。猷，道也。大道，治國之礼法。遇犬，犬之馴者，謂田犬也。奕音亦。秩音帙。莫如字，又作漠，同，一本作謨。案：爾雅漠、謨同訓，謀、莫協韻爲勝。忖，本又作寸，同，七損反。度，待洛反，注皆同。躍，他立反。毚，士咸反。遇如字，世讀作愚，非也。知音智。狡音交。兔音吐。犬如字。馴音旬，又音唇。"
                },
                {
                    "paragraph": "荏染柔木，君子樹之。往來行言，心焉數之。",
                    "zhushu": "荏染，柔意也。柔木，椅、桐、梓、𣾰也。箋云：此言君子樹善木，如人心思數善言而出之。善言者，往亦可行，來亦可行，於彼亦可，於己亦可，是之謂行也。荏，而甚反。染音冉。椅，于宜反。梓音子。𣾰音七。"
                },
                {
                    "paragraph": "蛇蛇碩言，出自口矣。",
                    "zhushu": "蛇蛇，淺意也。箋云：碩，大也。大言者，言不顧其行，徒從口出，非由心也。蛇，以支反。行音下孟反。"
                },
                {
                    "paragraph": "巧言如簧，顔之厚矣。",
                    "zhushu": "箋云：顔之厚者，出言虚僞，而不知慚於人也。簧音黄。厚，叶音户。"
                },
                {
                    "paragraph": "彼何人斯？居河之麋。",
                    "zhushu": "水草交謂之麋。箋云：何人者，斥䜛人也。賤而惡之，故曰何人。麋，本又作湄，音眉。"
                },
                {
                    "paragraph": "無拳無勇，職爲亂階。",
                    "zhushu": "拳，力也。箋云：言力勇者，謂易誅除也。職，主也。此人主爲乱作階，言乱由之來也。拳音權，徐又己𡊮反，夷豉反。"
                },
                {
                    "paragraph": "旣㣲且尰，爾勇伊何？",
                    "zhushu": "骭瘍爲微，腫足爲尰。箋云：此人居下濕之地，故生㣲腫之疾。人憎惡之，故言女勇伊何？何所能也。尰，市勇反。骭，户諫反，脚脛也。瘍音羊，本亦作傷，音同，創也。腫，諸勇反。"
                },
                {
                    "paragraph": "爲猶將多，爾居徒幾何？",
                    "zhushu": "箋云：猶，謀。將，大也。女作讒佞之謀大多，女所與居之衆幾何人素能然乎？幾，居豈反，注同。",
                    "type": 2
                },
                {
                    "paragraph": "巧言六章，章八句。",
                    "zhushu": "",
                    "type": 2
                },
                {
                    "paragraph": "何人斯蘇公刺暴公也。暴公爲卿士，而譖蘇公焉，故蘇公作是詩以絶之。",
                    "zhushu": "暴也，蘇也，皆畿内國名也。譖，側䕃反。"
                },
                {
                    "paragraph": "彼何人斯？其心孔艱。胡逝我梁，不入我門？",
                    "zhushu": "孔，甚。艱，難。逝，之也。梁，魚梁也，在蘇國之門外。彼何人乎？謂與暴公俱見於王者也。其持心甚難知，言其性堅固，似不妄也。暴公譖己之時，女與之乎？今過我國，何故近之我梁而不入見我乎？疑其與之而未察，斥其姓名爲大切，故言何人。與音豫，下疑其與之、女與於譖皆同。大音泰。"
                },
                {
                    "paragraph": "伊誰云從？誰暴之云。",
                    "zhushu": "云，言也。箋云：譖我者，是言從誰生乎？乃暴公之所言也。由己情而本之，以解何人意。己音紀。"
                },
                {
                    "paragraph": "二人從行，誰爲此禍？胡逝我梁，不入唁我？",
                    "zhushu": "箋云：二人者，謂暴公與其侣也。女相隨而行見王，誰作我是禍乎？時蘇公以得譴譲也。女卽不爲，何故近之我梁，而不入弔唁我乎？唁音彦。見，賢遍反。"
                },
                {
                    "paragraph": "始者不如今，云不我可。",
                    "zhushu": "箋云：女始者於我甚厚，不如今日也。今日云我所行，有何不可者乎？何更於己簿也？女音汝，下注同。己音紀。"
                },
                {
                    "paragraph": "彼何人斯，胡逝我陳？我聞其聲，不見其身。",
                    "zhushu": "陳，堂塗也。箋云：堂塗，塗者，公館之堂塗也。女卽不爲，何故近之我館庭，使我得聞女之音聲，不得睹女之身乎？睹，丁古反，本又作覩。"
                },
                {
                    "paragraph": "不愧于人，不畏于天。",
                    "zhushu": "箋云：女今不入唁我，何所愧畏乎？皆疑之未察之辭。愧，九位反，或作媿，慙也。畏如字。"
                },
                {
                    "paragraph": "彼何人斯？其爲飄風。胡不自北？胡不自南？胡逝我梁，祇攪我心？",
                    "zhushu": "飄風，暴起之風。攪，乱也。箋云：祇，適也。何人乎？女行來而去，疾如飄風，不欲入見我。何不乃從我國之南，不則乃從我國之北？何近之我梁，適乱我之心，使我疑女？飄，避遥反，疾風也，沈又方消反。祇音支。"
                },
                {
                    "paragraph": "爾之安行，亦不遑舎？爾之亟行，遑脂爾車？壹者之來，云何其盱？",
                    "zhushu": "箋云：遑，暇。亟，疾。盱，病也。女可安行乎？則何不暇含息乎？女當疾行乎？則又何暇脂女車乎？極其情，求其意，終不得。一者之來見我，於女亦何病乎？亟，紀力反。脂音支。盱，況于反。"
                },
                {
                    "paragraph": "爾還而入，我心易也。還而不入，否難知也。壹者之來，俾我祇也。",
                    "zhushu": "易，說。祇，病也。箋云：還，行反也。否，不通也。祇，安也。女行反入見我，我則解說也。反又不入見我，則我與女情不通，女與於譖我與否復難知也。一者之來見我，我則知之，是使我心安也。否，方九反，鄭符鄙反。俾，必尔反。祇音祈支反。說音恱，下同。"
                },
                {
                    "paragraph": "伯氏吹壎，仲氏吹箎。",
                    "zhushu": "土曰壎，竹曰箎。箋云：伯仲，喻兄弟也。我與女恩如兄弟，其相應和如壎箎。以言俱爲王臣，宜相親愛。壎，况袁反。箎音池。和，胡臥反。"
                },
                {
                    "paragraph": "及爾如貫，諒不我知。出此三物，以詛爾斯。",
                    "zhushu": "三物，豕、犬、雞也。民不相信則盟詛之，君以豕，臣以犬，民以雞。箋云：及，與。諒，信也。我與女俱為王臣，其相比次，如物之在䋲索之貫也。今女心誠信而我不知，且共出此三物，以詛女之此事。爲其情之難知，已又不欲長怨，故設之以此言。貫，古乱反。諒音亮。詛，側助反，以禍福之言相要曰詛。索，素洛反。為，于僞反。"
                },
                {
                    "paragraph": "爲鬼爲蜮，則不可得。有靦面目，視人㒺極。",
                    "zhushu": "蜮，短狐也。靦，姡也。箋云：使女爲鬼爲蜮也，則女誠不可得見也。姡然有面目，女乃人也。人相視無有極時，終必與女相見。蜮音彧，沈又音域。靦，土典反。姡，户刮反。"
                },
                {
                    "paragraph": "作此好歌，以極反側。",
                    "zhushu": "反側，不正直也。箋云：好猶善也。反側，輾轉也。作八章之歌，求女之情，反側極於是也。以音已，本作㠯，古以字。",
                    "type": 2
                },
                {
                    "paragraph": "何人斯八章，章六句。",
                    "zhushu": "",
                    "type": 2
                },
                {
                    "paragraph": "巷伯刺幽王也。寺人傷於讒，故作是詩也。",
                    "zhushu": "箋云：巷伯，奄官。寺人，内小臣也。奄官上士四人，掌王后之命，於宫中爲近，故謂之巷伯，與寺人之官相近。讒人譖寺人，寺人又傷其將及巷伯，故以名篇。寺如字，又音侍。巷如字。奄，於檢反。官，本或將此注爲序文者。近，逺近之近。"
                },
                {
                    "paragraph": "萋兮斐兮，成是貝錦。",
                    "zhushu": "興也。萋斐，文章相錯也。貝錦，錦文也。箋云：錦文者，文如餘泉、餘蚳之貝文也。興者，喻讒人集作己過，以成於罪，猶女工之集采色以成錦文。萋，七西反。斐，孚匪反，本或作菲。蚔，直基反。"
                },
                {
                    "paragraph": "彼譖人者，亦已大甚。",
                    "zhushu": "箋云：大甚者，謂使已得重罪也。大音㤗，注同，徐勑佐反。"
                },
                {
                    "paragraph": "哆兮侈兮，成是南箕。",
                    "zhushu": "哆，大貌。南箕，星也。侈之言是必有因也。斯人自謂辟嫌之不審也。昔者顔叔子獨處于室，鄰之𨤲婦又獨處于室，夜暴風雨至而室壊，婦人趨而至，顔叔子納之，而使執燭，放乎旦而蒸盡，縮屋而継之，自以爲辟嫌之不審矣。若其審者，宜若魯人然。魯人有男子獨處于室，鄰之𨤲婦亦獨處于室，夜暴風雨至而室壊，婦人趨而託之。男子閉户而不納。婦人自牖與之言曰：子何爲不納我乎？男子曰：吾聞之也，男子不六十不閒居。今子幼，吾亦幼，不可以納子。婦人曰：子何不若柳下惠然？嫗不逮門之女，國人不稱其乱。男子曰：柳下惠固可，吾固不可。吾將以吾不可，學柳下惠之可。孔子曰：欲學柳下惠者，未有似於是也。箋云：箕星哆然，踵狹而舌廣。今讒人之因寺人之近嫌而成言其罪。猶因箕星之哆而侈大之。哆，昌者反，說文：去張口也。玉篇尺紙反，又昌可反。侈，只是反，又式是反。辟音避，下同。𨤲，力之反，寡婦也，依字作𡠉。放，甫往反。蒸，之升反。縮，所六反，又作樎，同。閒，閒側之閒，又音閑。踵，章勇反。"
                },
                {
                    "paragraph": "彼譖人者，誰適與謀？",
                    "zhushu": "箋云：往，適也。誰往就女謀乎？怪其言多且巧。適如字，王、徐皆都歷反，下同。"
                },
                {
                    "paragraph": "緝緝翩翩，謀欲譖人。",
                    "zhushu": "緝緝，口舌聲。翩翩，往來貌。緝，七立反，說文作咠，云：鬲語也，又子立反。翩音篇，字又作扁。"
                },
                {
                    "paragraph": "慎爾言也，謂爾不信。",
                    "zhushu": "慎，誠也。女誠心而後言，王將謂女不信而不受。欲其誠者，惡其不誠也。惡，烏路反。"
                },
                {
                    "paragraph": "捷捷幡幡，謀欲譖言。",
                    "zhushu": "捷捷，猶緝緝也。幡幡，猶翩翩也。捷如字，又音妾。幡，芳煩反。"
                },
                {
                    "paragraph": "豈不爾受，旣其女遷。",
                    "zhushu": "遷，去也。箋云：遷之言訕也。王倉卒豈將不受女言乎？已則亦將復訕誹女。訕，所諫反，又所奸反。"
                },
                {
                    "paragraph": "驕人好好，勞人草草。",
                    "zhushu": "好好，喜也。草草，勞心也。箋云：好好者，喜讒言之人也。草草者，憂將𡚶得罪也。"
                },
                {
                    "paragraph": "蒼天蒼天，視彼驕人，矜此勞人。",
                    "zhushu": ""
                },
                {
                    "paragraph": "彼譖人者，誰適與謀？取彼譖人，投𢌿豺虎。豺虎不食，投𢌿有北。",
                    "zhushu": "投，棄也。北方寒凉而不毛。𢌿，必二反，下同。豺，士皆反，字或作犲。"
                },
                {
                    "paragraph": "有北不受，投𢌿有昊。",
                    "zhushu": "昊，昊天也。箋云：付與昊天，制其罪也。"
                },
                {
                    "paragraph": "楊園之道，猗于畆丘。",
                    "zhushu": "楊園，園名。猗，加也。畆丘，丘名。箋云：欲之楊園之道，當先歴畆丘。以言此讒人欲譖大臣，故從近小者始。猗，於綺反，徐於宜反。"
                },
                {
                    "paragraph": "寺人孟子，作爲此詩。凡百君子，敬而聽之。",
                    "zhushu": "寺人而曰孟子者，罪已定矣，而將踐刑，作此詩也。箋云：寺人，王之正内五人。作，起也。孟子起而爲此詩，欲使衆在位者慎而知之。旣言寺人，復自著孟子者，自傷將去此官也。作爲此詩，一本云作爲作詩。",
                    "type": 2
                },
                {
                    "paragraph": "巷伯七章，四章章四句，一章五句，一章八句，一章六句。",
                    "zhushu": "",
                    "type": 2
                },
                {
                    "paragraph": "節南山之什十篇，七十九章，五百五十二句。",
                    "zhushu": ""
                }
            ]
        },
        {
            "name": "小雅谷風之什詁訓傳第二十",
            "paragraphs": [
                {
                    "paragraph": "谷風之什詁訓傳第二十",
                    "zhushu": "",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "谷風刺幽王也。天下俗薄，朋友道絶焉。",
                    "zhushu": "谷音榖。東風謂之谷風。"
                },
                {
                    "paragraph": "習習谷風，維風及雨。",
                    "zhushu": "興也。風雨相感，朋友相須。箋云：習習，和調之貌。興者，風而有雨則潤澤行，喻朋友同志則恩愛成。"
                },
                {
                    "paragraph": "將恐將懼，維予與女。",
                    "zhushu": "箋云：將，且也。恐、懼，喻遭厄難勤苦之事也。當此之時，獨我與女爾，謂同其憂務。恐，丘勇反，注下同。女音汝。厄，本又作阨，於革反。難，乃旦反。"
                },
                {
                    "paragraph": "將安將樂，女轉棄予。",
                    "zhushu": "言朋友趨利，窮達相棄。箋云：朋友無大故則不相遺棄。今女以志逹而安樂，棄恩忘舊，薄之甚。樂音洛，注下同。"
                },
                {
                    "paragraph": "習習谷風，維風及頽。",
                    "zhushu": "頽，風之焚輪者也。風薄相扶而上，喻朋友相湏而成。頽，徒雷反。上，時掌反。"
                },
                {
                    "paragraph": "將恐將懼，寘予于懷。",
                    "zhushu": "寘，置也。置我於懷，言至親己也。寘，之豉反。"
                },
                {
                    "paragraph": "將安將樂，棄予如遺。",
                    "zhushu": "箋云。如遺者，如人行道遺㤀物，忽然不省存也。"
                },
                {
                    "paragraph": "習習谷風，維山崔嵬。無草不死，無木不萎。",
                    "zhushu": "崔嵬，山巔也。雖盛夏萬物茂壯，草木無有不死而萎枝者。箋云：此言東風生長之風也。山巔之上，草木猶及之，然而盛夏養萬物之時，草木枝葉猶有萎槁者。以喻朋友雖以㤙相養，亦安能不時有小訟乎？崔，徂囘反。嵬，五囘反，又作峞。萎，于危反。長，張文反，下同。槁，苦老反。"
                },
                {
                    "paragraph": "忘我大德，思我小怨。",
                    "zhushu": "箋云：大德，切磋以道相成之謂也。磋，七河反。",
                    "type": 2
                },
                {
                    "paragraph": "谷風三章，章六句。",
                    "zhushu": "",
                    "type": 2
                },
                {
                    "paragraph": "蓼莪刺幽王也。民人勞苦，孝子不得終養爾。",
                    "zhushu": "箋云：不得終養者，二親病亡之時，時在役所，不得見也。蓼音六。莪音五河反。養，餘亮反，注除鞠養也、榖養也二字，餘並同。"
                },
                {
                    "paragraph": "蓼蓼者莪，匪莪伊蒿。",
                    "zhushu": "興也。蓼蓼，長大貌。箋云：莪已蓼蓼長大貌，視之以爲非莪，故謂之蒿。興者，喻憂思，雖在役中，心不精識其事。蒿，呼毛友。長，張丈反，下皆同。憂思，息嗣反。"
                },
                {
                    "paragraph": "哀哀父母，生我劬勞。",
                    "zhushu": "箋云：哀哀者，恨不得終養父母，報其生長己之苦。"
                },
                {
                    "paragraph": "蓼蓼者莪，匪莪伊蔚。",
                    "zhushu": "蔚，牡菣也。蔚音尉。菣，去刃反。"
                },
                {
                    "paragraph": "哀哀父母，生我勞瘁。",
                    "zhushu": "瘁，似醉反，病也。"
                },
                {
                    "paragraph": "缾之罄矣，維罍之耻。",
                    "zhushu": "缾小而罍大。罄，盡也。箋云：缾小而盡，罍大而盈。言爲罍耻者，刺王不使富分貧，衆恤寡。缾，蒲丁反。罄，苦定反。罍音雷。"
                },
                {
                    "paragraph": "鮮民之生，不如死之久矣。",
                    "zhushu": "鮮，寡也。箋云：此言供養日寡矣，而我尚不得養。恨之言也。鮮，息淺反。供養，九用反。"
                },
                {
                    "paragraph": "無父何怙？無母何恃？出則銜恤，入則靡至。",
                    "zhushu": "箋云：恤，憂。靡，無也。孝子之心，怙恃父母，依依然以爲不可斯須無也。出門則思之而憂，旋入門又不見，如無所至。怙音户，韓詩云：怙，頼也。恃，恃負也。"
                },
                {
                    "paragraph": "父兮生我，母兮鞠我。拊我畜我，長我育我。顧我復我，出入腹我。",
                    "zhushu": "鞠，養。腹，厚也。箋云：父兮生我者，本其氣也。畜，起也。育，覆育也。顧，旋視也。復，反覆也。腹，懷抱也。拊音撫。畜，喜郁反。顧音故。覆，芳福反。"
                },
                {
                    "paragraph": "欲報之德，昊天罔極。",
                    "zhushu": "箋云：之猶是也。我欲報父母是德，昊天乎，我心無極！昊音浩。罔，無也。"
                },
                {
                    "paragraph": "南山烈烈，飄風發發。",
                    "zhushu": "烈烈然，至難也。發發，疾貌。箋云：民人自苦見役，視南山則烈烈然，飄風發發然，寒且疾也。飄，避遥反。"
                },
                {
                    "paragraph": "民莫不榖，我獨何害？",
                    "zhushu": "箋云：榖，養也。言民皆得其養父母，我獨何故覩此寒苦之害。"
                },
                {
                    "paragraph": "南山律律，飄風弗弗。",
                    "zhushu": "律律，猶烈烈也。弗弗，猶發發也。"
                },
                {
                    "paragraph": "民莫不榖，我獨不卒。",
                    "zhushu": "箋云：卒，終也。我獨不得終養父母，重自哀傷也。卒，子恤反。重自，直用反。",
                    "type": 2
                },
                {
                    "paragraph": "蓼莪六章，四章章四句，二章章八句。",
                    "zhushu": "晋王褒以父死非罪，每讀至哀哀父母，生我劬勞，未嘗不三復流涕，受業者爲廢此篇。詩之感人如此。",
                    "type": 2
                },
                {
                    "paragraph": "大東刺亂也。東國困於役而傷於財，譚大夫作是詩以告病焉。",
                    "zhushu": "箋云：譚國在東，故其大夫尤苦征役之事也。魯莊公十年，齊師滅譚。譚音徒南反。"
                },
                {
                    "paragraph": "有饛簋飱，有捄𣗥匕。",
                    "zhushu": "興也。饛，滿簋貌。飱，熟食，謂黍稷也。捄，長貌。七，所以載鼎實。𣗥，赤心也。箋云：飱者，客始至，主人所致之礼也。凡飡、饔、餼，以其爵等爲之，牢礼之數陳。興者，喻古者天子施予之恩於天下厚。饛音蒙。簋音軌。飱音孫。捄音虯，又其牛反，下章同。匕，必履反。饔，於恭反。施，始䜴反。"
                },
                {
                    "paragraph": "周道如砥，其直如矢。",
                    "zhushu": "如砥，貢賦平均也。如矢，賞罰不偏也。砥，之履反。"
                },
                {
                    "paragraph": "君子所履，小人所視。",
                    "zhushu": "箋云：此言古者天子之恩厚也。君子皆法効而履行之，其如砥矢之平。小人又皆視之，共之無怨。共音恭，夲亦作恭。"
                },
                {
                    "paragraph": "睠言顧之，澘焉岀涕。",
                    "zhushu": "睠，反顧也。澘，涕下貌。箋云：言，我也。此二事者在乎前丗，過而去矣，我從今顧視之，爲之出涕，傷今不如古也。睠音卷，本又作眷。澘，所姦反，說文作澘，云：涕流貌，山晏反。出如字，徐尺遂反。涕音體。爲，于僞反。"
                },
                {
                    "paragraph": "小東大東，杼柚其空。",
                    "zhushu": "空，盡也。箋云：小也，大也，謂賦歛之多少也。小亦於東，大亦於東，言其政偏，失砥矢之道也。譚無他貨，維絲麻爾。今盡杼柚不作也。杼，直吕反，說文云：盛緯噐。柚音逐，夲又作軸。歛，力豔反，後同。"
                },
                {
                    "paragraph": "糾糾葛屨，可以履霜。佻佻公子，行彼周行。",
                    "zhushu": "佻佻，獨行貌。公子，譚公子也。箋云：葛屨，夏屨也。周行，周之列位也。言時財貨盡，雖公子衣屨不能順時，乃夏之葛屨也。今以履霜送轉餫，因見使行周之列位者而發幣焉。言雖困乏，猶不得止也。糾，居黝反。屨，九具反。佻，徒彫反，徐又徒了反，沈又徒髙反，韓詩作嬥嬥，往來貌，並音挑，本或作窕，非也。行，戸郎反，注周行、下載施之行并注同。餫音運。"
                },
                {
                    "paragraph": "旣往旣來，使我心疚。",
                    "zhushu": "箋云：旣，盡。文，病也。言譚人自虚竭餫送而往，周人則空盡受之，曽無反幣復禮之惠，是使我心傷病也。疚音救。"
                },
                {
                    "paragraph": "有洌氿泉，無浸穫薪。契契寤歎，哀我憚人。",
                    "zhushu": "洌，寒意也。側出曰氿泉。穫，艾也。契契，憂苦也。僤，勞也。箋云：穫，落木名也。旣伐而析之以爲薪，不𣣔使氿泉浸之，浸之則將濕腐不中用也。今譚大夫契契憂苦而寤歎，哀其民人之勞苦者，亦不欲使周之賦歛小東大東極盡之，極盡之則將困病，亦猶是也。氿音軌，字又作浸，子鴆反，漬也，字又作寖。穫，戸郭反，毛：刈也，鄭：落木名也，字則冝作木傍。契，苦計反，徐苦結反。憚，丁佐反，徐又音旦，下同，字亦作癉。腐音輔。"
                },
                {
                    "paragraph": "薪是穫薪，尚可載也。哀我憚人，亦可息也。",
                    "zhushu": "載，載乎意也。箋云：薪是穫薪者，析是穫薪也。尚，庶幾也。庻幾析是穫薪，可載而㱕蓄之，以為家用。哀我勞人，亦可休息養之，以待囯事者也。蓄，勑六反。"
                },
                {
                    "paragraph": "東人之子，職勞不來。西人之子，粲粲衣服。",
                    "zhushu": "東人，譚人也。來，勤也。西人，京師人也。粲粲，鮮盛也。箋云：職，主也。東人勞苦而不見謂勤，京師人衣服鮮絜而逸豫，言王政偏甚也。自比章以下，言周道衰，其不言政偏，則言衆官廢職，如是而已。來音賚，注同。"
                },
                {
                    "paragraph": "舟人之子，熊羆是裘。",
                    "zhushu": "舟人，舟揖之人。熊羆是裘，言冨也。箋云：舟當作周，裘當作求，聲相近故也。周人之子，謂周丗臣之子孫，退在賤官，使搏熊羆，在𡨋氏、穴氏之職。羆，彼皮反。楫音接，字又作檝。近，附近之近，下同。搏音博。𡨋，莫歴反。"
                },
                {
                    "paragraph": "私人之子，百僚是試。",
                    "zhushu": "私人，私家人也。是試，用於百官也。箋云：此言周衰，群小得志。僚，力彫反，字又作寮。"
                },
                {
                    "paragraph": "或以其酒，不以其漿。",
                    "zhushu": "或醉於酒，或不得漿。"
                },
                {
                    "paragraph": "鞙鞙佩璲，不以其長。",
                    "zhushu": "鞙鞙，玉貌。璲，瑞也。箋云：佩璲者，以瑞玉爲佩，佩之鞙鞙然。居其官職，非其才之所長也。徒羙其佩而無其德，刺其素飱。鞙，胡犬反，字或作㻆。璲音遂。"
                },
                {
                    "paragraph": "維天有漢，監亦有光。",
                    "zhushu": "漢，天河也。有光而無所明。箋云：監，視也。喻王闓置官司而無督察之實。監，右蹔反。闓音開，字亦作開。"
                },
                {
                    "paragraph": "跂彼織女，終日七襄。",
                    "zhushu": "跂，隅貌。襄，反也。箋云：襄，駕也。駕謂更其肆也。從且至暮七辰，辰一移，因謂乏七襄。跂，說文作歧，丘䜴反，徐又丘婢反。更音庚，歴也。"
                },
                {
                    "paragraph": "雖則七襄，不成報章。",
                    "zhushu": "不能反報成章也。箋云：織女有織名爾，駕則有西無東，不如人織相反報成文章。"
                },
                {
                    "paragraph": "睆彼牽牛，不以服箱。",
                    "zhushu": "睆，明星貌。何鼓謂之牽牛。服，牝服也。箱，大卑之箱也。箋云：以，用也。牽牛不可用於牝服之箱。睆，華板反。箱，息羊反。牝，頻忍反。"
                },
                {
                    "paragraph": "東有啓明，西有長庚。",
                    "zhushu": "日旦出，謂明星爲啓明。日旣入，謂明星爲長庚。庚，續也。箋云：啓明、長庚，皆有助日之名，而無實光也。"
                },
                {
                    "paragraph": "有捄天畢，載施之行。",
                    "zhushu": "捄，畢貌。畢所以掩兎也，何嘗見其可用乎？箋云：祭噐有畢者，所以助載鼎實。今天畢則施於行列而已。"
                },
                {
                    "paragraph": "維南有箕，不可以簸揚。維北有斗，不可以挹酒漿。",
                    "zhushu": "挹，𣂏也。簸，波我反，徐又甫佐反。斗，都口反，沈音主。挹音揖。𣂏，矩于反，廣雅云：酌也。"
                },
                {
                    "paragraph": "維南有箕，載翕其舌。維北有斗，西柄之掲。",
                    "zhushu": "翕，合也。箋云：翕猶引也。引舌者，謂上星相近。翕，許急反。柄，彼病反。掲，居竭反，徐起謁反。",
                    "type": 2
                },
                {
                    "paragraph": "大東七章，章八句。",
                    "zhushu": "",
                    "type": 2
                },
                {
                    "paragraph": "四月大夫刺幽王也。在位貪殘，下國構禍，怨亂並興焉。",
                    "zhushu": "構，古又反。"
                },
                {
                    "paragraph": "四月維夏，六月徂暑。",
                    "zhushu": "徂，往也。六月火星中，暑盛而往矣。箋云：徂猶始也。四月立夏矣，至六月乃始盛暑。興人爲惡亦有漸，非一朝一夕。"
                },
                {
                    "paragraph": "先祖匪人，胡寜忍予？",
                    "zhushu": "箋云：匪，非也。寜猶曽也。我先祖非人乎？人則當知患難，何爲魯使我當此亂丗乎？難，乃旦反。"
                },
                {
                    "paragraph": "秋日淒淒，百卉具腓。",
                    "zhushu": "凄凄，凉風也。卉，草也。腓，病也。箋云：具猶皆也。凉風用事而衆草皆病，興貪殘之政行而萬民困病。淒，夲亦棲，七西反。卉，許貴反。腓，房非反，韓詩云：變也。"
                },
                {
                    "paragraph": "亂離瘼矣，爰其適歸。",
                    "zhushu": "離，憂。瘼，病。適，之也。箋云：爰，曰也。今政亂，國將有憂病者矣，曰：此禍其所之歸乎？言憂病之禍，必自之歸爲亂。瘼音莫。"
                },
                {
                    "paragraph": "冬日烈烈，飄風發發。",
                    "zhushu": "箋云：烈烈，猶栗烈也。發發，疾貌。言王爲酷虐𢡖毒之政，如冬日之烈烈矣。其亟急行於天下，如飄風之疾也。亟，紀力反。"
                },
                {
                    "paragraph": "民莫不榖，我獨何害？",
                    "zhushu": "箋云：榖，飬也。民莫不得飬其父母者，我獨何故覩此寒苦之害？養，餘亮反。"
                },
                {
                    "paragraph": "山有嘉卉，侯粟侯梅。",
                    "zhushu": "箋云：嘉，善。侯，維也。山有羙善之草，生於梅栗之下，人取其實，蹂踐而害之，令不得蕃茂。喻上多賦歛，冨人財盡，而弱民與受困窮。○蹂踐，廣雅云：履也。蹂，如乆反。令，力呈反。蕃音煩。与音豫。"
                },
                {
                    "paragraph": "廢爲殘賊，莫知其尤。",
                    "zhushu": "廢，𢗗也。箋云：尤，過也。言在位者貪殘，爲民之害，無自知其行之過者，言𢗗於惡。廢如字，一音發。𢗗，時丗反，下同，一夲作廢，大也。此是生粛義。行，下孟反，下之行同。"
                },
                {
                    "paragraph": "相彼泉水，載清載濁。",
                    "zhushu": "箋云：相，視也。我視彼泉水之流，一則清，一則濁。刺諸侯並爲惡，曽無一善。相，息亮反，注同。"
                },
                {
                    "paragraph": "我日構禍，曷云能榖？",
                    "zhushu": "構，成也。曷，逮也。箋云：構猶合集也。曷之言何也。榖，善也。言諸侯日作禍亂之行，何者可謂能善？曷，舊何葛反，一云毛安葛反。"
                },
                {
                    "paragraph": "滔滔江漢，南國之紀。",
                    "zhushu": "㴞㴞，大水貌。其神足以綱紀一方。箋云：江也，漢也，南國之大水，紀理衆川，使不壅滯。喻吴、楚之君能長理旁側小國，使得其所。㴞，吐刀反。長，張丈反。"
                },
                {
                    "paragraph": "盡瘁以仕，寜莫我有。",
                    "zhushu": "箋云：瘁，病。仕，事也。今王盡病其封畿之内以兵役之事，使群臣有土地曽無自保有者，皆懼於危亡也。吴、楚舊名貪殘，今周之政乃反不如。瘁，夲又作萃，似醉反，下同。"
                },
                {
                    "paragraph": "匪鶉匪鳶，翰飛戾天。匪鱣匪鮪，潜逃于淵。",
                    "zhushu": "鶉，鵰也。鵰、鳶，貪殘之鳥也。大魚能逃處淵。箋云：翰，髙。戾，至。鱣，鯉也。言鵰翼之髙飛，鯉鮪之處淵，性自然也。非鵰鳶能髙飛，非鯉鮪能處淵，皆驚駭避害爾。喻民性安土重遷，今而逃走，亦畏亂政故。鶉，徒丸反，字或作鳶，以專反，䲭也。鱣，張連反。鮪，于軌反。鵰音彫。"
                },
                {
                    "paragraph": "山有蕨薇，隰有𣏌桋。",
                    "zhushu": "𣏌，枸檵也。桋，赤𣗥也。箋云：此言草木生各得其所，人反不得其所，傷之也。蕨，居月反。桋，夲亦作荑，音夷。枸音苟。檵音計。𣗥，所革反。爾雅云：桋，赤𣗥，郭霜狄反。"
                },
                {
                    "paragraph": "君子作歌，維以告哀。",
                    "zhushu": "箋云：告哀，言勞病而愬之。",
                    "type": 2
                },
                {
                    "paragraph": "四月八章，章四句。",
                    "zhushu": "",
                    "type": 2
                },
                {
                    "paragraph": "北山大夫刺幽王也。役使不均，己勞於從事，而不得飬其父母焉。",
                    "zhushu": "使如字。己音紀，下注喻己同。飬，餘亮反。"
                },
                {
                    "paragraph": "陟彼北山，言采其𣏌。",
                    "zhushu": "箋云：言，我也。登山而采𣏌，非可食之物，喻已行役不得其事。杞音起。"
                },
                {
                    "paragraph": "偕偕士子，朝夕從事。",
                    "zhushu": "偕偕，強壯貌。士子，有王事者也。箋云：朝夕從事，言不得休止。偕音皆，徐音諧。"
                },
                {
                    "paragraph": "王事靡盬，憂我父母。",
                    "zhushu": "箋云：靡，無也。盬，不堅固也。王事無不堅固，故我當盡力勤勞於役，乆不得歸，父母思己而憂。盬音古。"
                },
                {
                    "paragraph": "溥天之下，莫非王土。率土之濵，莫非王臣。",
                    "zhushu": "溥，大。率，循。濵，涯也。箋云：此言王之土地廣矣，王之臣又衆矣，何求而不得？何使而不行？漙音普。濵音賔。涯，魚佳反，字又作崖。"
                },
                {
                    "paragraph": "大夫不均，我從事獨賢。",
                    "zhushu": "賢，勞也。箋云：王不均大夫之使，而專以我有賢才之故，獨使我從事於役，自苦之辭也。"
                },
                {
                    "paragraph": "四牡彭彭，王事傍傍。",
                    "zhushu": "彭彭然不得息，傍傍然不得已。傍，布彭反。"
                },
                {
                    "paragraph": "嘉我未老，鮮我方將。",
                    "zhushu": "將，壯也。箋云：嘉、鮮，皆善也。王善我年未老乎？善我方壯乎？何獨乆使我也？鮮，息淺反，沈云：鄭音仙。"
                },
                {
                    "paragraph": "旅力方剛，經營四方。",
                    "zhushu": "旅，衆也。箋云：王謂此事衆之氣力方盛乎？何乃勞苦使之經營四方？"
                },
                {
                    "paragraph": "或燕燕居息，",
                    "zhushu": "燕燕，安息貌。"
                },
                {
                    "paragraph": "或盡瘁事國。",
                    "zhushu": "盡力勞瘁，以從國事。"
                },
                {
                    "paragraph": "或息偃在牀，或不已于行。",
                    "zhushu": "箋云：不已，猶不止也。"
                },
                {
                    "paragraph": "或不知叫號，或𢡖𢡖劬勞。",
                    "zhushu": "叫，呼。號，召也。叫，夲又作器，古弔反。號，戸報反。恊韻户刀反。慘，七感反，字又作懆。"
                },
                {
                    "paragraph": "或棲遟偃仰，或王事鞅掌。",
                    "zhushu": "鞅掌，失容也。箋云：鞅猶何也。掌，謂捧之也。負何捧持以趨走，言促遽也。棲音西。仰，夲又作卬，音仰。鞅，於兩反。何，戸可反，又音河。捧，芳勇反。"
                },
                {
                    "paragraph": "或湛樂飲酒，或慘慘畏咎。",
                    "zhushu": "箋云：咎，猶罪過也。湛，都南反。樂音洛。咎，其九反。"
                },
                {
                    "paragraph": "或出入風議，或靡事不爲。",
                    "zhushu": "箋云：風猶放也。風音諷。議如字，恊句音冝。",
                    "type": 2
                },
                {
                    "paragraph": "北山六章，章六句，三章章四句。",
                    "zhushu": "",
                    "type": 2
                },
                {
                    "paragraph": "無將大車大夫悔將小人也。",
                    "zhushu": "周大夫悔將小人。幽王之時，小人衆多，賢者與之從事，反見譛害，自悔與小人並。"
                },
                {
                    "paragraph": "無將大車，祇自塵𠔃。",
                    "zhushu": "大車，小人之所將也。箋云：將，猶扶進也。祇，適也。鄙事者，賤者之所爲也，君子爲之不堪其勞。以喻大夫而進舉小人，適自作憂累，故悔之。祇音支。累，劣僞反，篇未同，夲或作辱。"
                },
                {
                    "paragraph": "無思百憂，祇自疧𠔃。",
                    "zhushu": "疧，病也。箋云：百憂者，衆小事之憂也。進舉小人，使得居位，不任其職，愆負及己，故以衆小事爲憂，適自病也。疧，都礼反。任音壬。愆，起䖍反。"
                },
                {
                    "paragraph": "無將大車，維塵㝠𡨋。",
                    "zhushu": "箋云：𡨋𡨋者，蔽人目明，令無所見也。猶進舉小人，蔽傷己之功德。𡨋，莫庭反，又莫逈反。令，力呈反。"
                },
                {
                    "paragraph": "無思百憂，不出于熲。",
                    "zhushu": "熲，光也。箋云：思衆小事以爲憂，使人蔽闇，不得出於光明之道。熲，古逈反，沈又古頃反。"
                },
                {
                    "paragraph": "無將大車，維塵雝𠔃。",
                    "zhushu": "箋云：雝猶蔽也。雝，於勇反，字亦作壅，又於用反。"
                },
                {
                    "paragraph": "無思百憂，祇自重𠔃。",
                    "zhushu": "箋云：重猶累也。重，直龍反，又直用反。",
                    "type": 2
                },
                {
                    "paragraph": "無將大車三章，章四句。",
                    "zhushu": "",
                    "type": 2
                },
                {
                    "paragraph": "小明大夫悔仕於亂丗也。",
                    "zhushu": "名篇曰小明者，言幽王曰小其明，損其政事，以至於亂。"
                },
                {
                    "paragraph": "明明上天，照臨下土。",
                    "zhushu": "箋云：明明上天，喻王者當光明如日之中也。照臨下土，喻王者當察理天下之事。據時幽王不能然，故舉以刺之。"
                },
                {
                    "paragraph": "我征徂西，至于艽野。二月初吉，載離寒暑。",
                    "zhushu": "艽野，逺荒之地。𥘉吉，朔日也。箋云：征，行。徂，往也。我行往之西方，至於逺荒之地，乃以二月朔日始行，至今則更夏暑冬寒矣，尚未得歸。詩人，牧伯之大夫，使述其方之事，遭亂丗勞苦而悔仕。艽音求。更音庚。"
                },
                {
                    "paragraph": "心之憂矣，其毒大苦。",
                    "zhushu": "箋云：憂之甚，心中如有毒藥也。大音㤗。"
                },
                {
                    "paragraph": "念彼共人，涕零如雨。",
                    "zhushu": "箋云：共人，靖共爾位，以待賢者之君。共音恭，注下皆同。"
                },
                {
                    "paragraph": "豈不懷歸，畏此罪𦊙。",
                    "zhushu": "𦊙，網也。箋云：懷，思也。我誠思歸，畏此刑罪羅網，我故不敢歸爾。𦊙音古。"
                },
                {
                    "paragraph": "昔我往矣，日月方除。曷云其還？歳聿云莫。",
                    "zhushu": "除，除陳生新也。箋云：四月爲除。昔我往至於艽野以四月，自謂其時將即歸，何言其還，乃至歳晚尚不得歸。除，直慮反，如字。案：鄭云四月爲除。若依爾雅，則宜、餘、舒三音。莫音暮，注及下同。"
                },
                {
                    "paragraph": "念我獨𠔃，我事孔庻。心之憂矣，憚我不暇。",
                    "zhushu": "憚，勞也。箋云：孔，甚。庻，衆也。我事獨甚衆，勞我不暇。皆言王政不均，臣事不同也。憚，丁佐反，徐又音旦，亦作癉。"
                },
                {
                    "paragraph": "念彼共人，睠睠懷顧。",
                    "zhushu": "箋云：睠睠，有往仕之志也。睠音眷。"
                },
                {
                    "paragraph": "豈不懷歸？畏此譴怒。",
                    "zhushu": "譴，弃戰反。怒，乃路反。"
                },
                {
                    "paragraph": "昔我往矣，日月方奥。",
                    "zhushu": "奥，煖也。奥，於六反。煖音暄，又奴緩反。"
                },
                {
                    "paragraph": "曷云其還？政事愈蹙。歳聿云莫，采蕭穫菽。",
                    "zhushu": "蹙，從也。箋云：愈猶益也。何言其還，乃至於政事更益蹙急，歳晚乃至，采蕭獲菽，尚不得歸。蹙，子六反。穫，户郭反。菽音叔。"
                },
                {
                    "paragraph": "心之憂矣，自詒伊戚。",
                    "zhushu": "戚，憂也。箋云：詒，遺也。我冒亂丗而仕，自遺此憂，悔仕之辭。遺，唯季反，下同。冒，莫報反，又亡北反。"
                },
                {
                    "paragraph": "念彼共人，興言岀宿。",
                    "zhushu": "箋云：興，起也。夜卧起宿於外，憂不能宿於内也。"
                },
                {
                    "paragraph": "豈不懷歸？畏此反覆。",
                    "zhushu": "箋云：反覆，謂不以正罪見罪。覆，芳福反。"
                },
                {
                    "paragraph": "嗟爾君子，無𢘆安處。",
                    "zhushu": "箋云：𢘆，常也。嗟女君子，謂其女未仕者也。人之居無常安之處，謂當安安而能遷。孔子曰：鳥則擇木。處，昌慮反。"
                },
                {
                    "paragraph": "靖共爾位，正直是與。神之聽之，式榖以女。",
                    "zhushu": "靖，謀也。正直爲正，能正人之曲曰直。箋云：共，具。式，用。榖，善也。有明君謀具女之爵位，其志在於與正直之人爲治。神明若祐而聽之，其用善人則必用女。是使聽天任命，不汲汲求仕之辭。言女位者，位無常主，賢人則是。治，直吏反。祐音又，本或作右，又作佑，並同。"
                },
                {
                    "paragraph": "嗟爾君子，無𢘆安息。",
                    "zhushu": "息猶處也。"
                },
                {
                    "paragraph": "靖共爾位，好是正直。神之聽之，介爾景福。",
                    "zhushu": "介、景，皆大也。箋云：好猶興也。介，助也。神明聽之，則將助女以大福。謂遭是明君，道施行也。好，呼報反，注同。介音界。",
                    "type": 2
                },
                {
                    "paragraph": "小明五章，三章章十二句，二章章六句。",
                    "zhushu": "",
                    "type": 2
                },
                {
                    "paragraph": "鼔鍾刺幽王也。",
                    "zhushu": ""
                },
                {
                    "paragraph": "鼔鍾將將，淮水湯湯，憂心且傷。",
                    "zhushu": "幽王用樂，不與德比，㑹諸侯于淮上，鼔其淫樂以示諸侯，賢者爲之憂傷。箋云：爲之憂傷者，嘉樂不野合，犧象不出門。今乃於淮水之上作先王之樂，失礼尤甚。將，七羊反。將將，聲也，注同。湯音傷。湯湯，流盛也，下注同。比，毗志反。爲，于僞反，下同。犧，素何反。犧、象皆罇名，王音羲。"
                },
                {
                    "paragraph": "淑人君子，懷允不忘。",
                    "zhushu": "箋云：淑，善。懷，至也。古者善人君子，其用禮樂各得其冝，至信不可忘。"
                },
                {
                    "paragraph": "鼔鍾喈喈，淮水湝湝，憂心且悲。",
                    "zhushu": "喈喈，猶將將。湝湝，猶湯湯。悲猶傷也。喈音皆。湝，户皆反。"
                },
                {
                    "paragraph": "淑人君子，其德不囬。",
                    "zhushu": "回，邪也。邪，似嗟反。"
                },
                {
                    "paragraph": "鼔鍾伐鼛，淮有三洲，憂心且妯。",
                    "zhushu": "鼛，大鼔也。三洲，淮上地。妯，動也。箋云：妯之言悼也。鼛，古毛反，鼔長丈二尺。妯，勑留反，徐又直留反，郭音爾雅盧叔反，又音迪。"
                },
                {
                    "paragraph": "淑人君子，其德不猶。",
                    "zhushu": "猶，若也。箋云：猶當作瘉。瘉，病也。猶如字。瘉，羊王反。"
                },
                {
                    "paragraph": "鼔鍾欽欽，鼔瑟鼔琴，笙磬同音。",
                    "zhushu": "欽欽，言使人樂進也。笙磬，東方之樂也。同音，四縣皆同也。箋云：同音者，謂堂上堂下八音克諧。樂音岳。縣音𤣥。"
                },
                {
                    "paragraph": "以雅以南，以籥不僭。",
                    "zhushu": "爲雅，爲南也。舞四夷之樂，大德廣所及也。東夷之樂曰昧，南夷之樂曰南，西夷之樂曰朱離，北夷之樂曰禁。以爲籥舞，若是爲和而不僣矣。箋云：雅，萬舞也。萬也，南也，籥也，三舞不僣，言進退之旅也。周樂尚武，故謂萬舞爲雅。雅，正也。籥舞，文樂也。籥，以灼反，樂器也。僣，七心反，沈又子念反，又楚林反。昧，本又作韎，音妹，又莫戒反。禁，居䕃反。",
                    "type": 2
                },
                {
                    "paragraph": "鼔鍾四章，章五句。",
                    "zhushu": "",
                    "type": 2
                },
                {
                    "paragraph": "楚茨刺幽王也。政煩賦重，田萊多荒。饑饉降喪，民卒流亡，𥙊祀不饗。故君子思古焉。",
                    "zhushu": "田萊多荒，茨𣗥不除也。饑饉，倉庾不盈也。降䘮，神不與福助也。茨，徐咨反。萊音來。"
                },
                {
                    "paragraph": "楚楚者茨，言抽其𣗥。自昔何爲？我蓺黍稷。",
                    "zhushu": "楚楚，茨𣗥貌。抽，除也。箋云：茨，蒺䔧也。伐除蒺䔧與棘，自古之人何乃勤苦爲此事乎？我將樹黍稷焉。言古者先王之政，以農爲本。茨言楚楚，𣗥言抽，互辭也。抽，勑留反，徐直留反。蓺，魚丗反。蒺音疾。蔾音𥠖。"
                },
                {
                    "paragraph": "我黍與與，我稷翼翼。我倉旣盈，我庾維億。",
                    "zhushu": "露積曰庾，萬萬曰億。箋云：黍與與，稷翼翼，蕃蕪貌。隂陽和，風雨時，則萬物成；萬物成，則倉庾充滿矣。倉言盈，庾言億，亦互辭，喻多也。十萬曰億也。與音餘，注同。積如字，又子賜反。蕃音煩。廡音無，又音武。"
                },
                {
                    "paragraph": "以爲酒食，以享以祀。以妥以侑，以介景福。",
                    "zhushu": "妥，安坐也。侑，勸也。箋云：享，獻。介，助。景，大也。以黍稷爲酒食，獻之以祀先祖。旣又迎尸，使處神坐而食之，爲其嫌不飽，祝以主人之辭勸之，所以助孝子受大福也。妥，湯果反。侑音又。坐，才卧反。爲，于僞反。"
                },
                {
                    "paragraph": "濟濟蹌蹌，絜爾牛羊，以往烝甞。或剥或亨，或肆或將。",
                    "zhushu": "濟濟蹌蹌，言有容也。亨，飪之也。肆，陳。將，齊也。或陳于牙，或齊其肉。箋云：有容，言威儀敬慎也。冬𥙊曰烝，秋祭曰甞。𥙊祀之禮，各有其事，有觧剥其皮者，有煑熟之者，有肆其骨體於爼者，或奉持而進之者。済，子禮反。濟濟，大夫之容也。蹌，七羊反。蹌蹌，士之容也。亨，普庚反。肆音四。飪，夲又作腍，而甚反。齊，才細反，下或齊同。觧，佳買反。剥，邦角反。肆，他歴反，觧肆也。奉，芳勇反，又如字。"
                },
                {
                    "paragraph": "祝祭于祊，祀事孔明。",
                    "zhushu": "祊，門内也。箋云：孔，甚也。明猶俻也，絜也。孝子不知神之所在，故使祝博求之平生門内之旁，待賔客之處，祀禮於是甚明。祊，𥙷彭反，說文作 ，云：門内祭先祖所彷徨也。處，昌慮反。"
                },
                {
                    "paragraph": "先祖是皇，神保是饗。",
                    "zhushu": "皇，大。保，安也。箋云：皇，暀也。先祖以孝子祀，禮甚明之故，精氣歸暀之，其鬼神又安而饗其祭祀。暀，于况反，下篇同。"
                },
                {
                    "paragraph": "孝孫有慶，報以介福，萬壽無疆。",
                    "zhushu": "箋云：慶，賜也。疆，竟界也。疆，居良反，下篇同。竟音境。"
                },
                {
                    "paragraph": "執㸑踖踖，爲爼孔碩，或燔或炙。",
                    "zhushu": "㸑，饔㸑、廪㸑也。踖踖，言㸑竈有容也。燔，取膟膋。炙，炙肉也。箋云：燔，燔肉也。炙，肝炙也。皆從獻之爼也。其爲之於㸑，必取肉也肝也肥碩羙者。㸑，七亂反，注唯言㸑竈一字七端反，餘並同。踖，七夕反，又七略反。燔音煩。廪，力甚反。膟音律。膋音寮，脂膏。炙，之赦反。"
                },
                {
                    "paragraph": "君婦莫莫，爲豆孔庻，爲賔爲客。",
                    "zhushu": "莫莫，言清靜而敬至也。豆，謂肉羞、庻羞也。繹而賔尸及賔客。箋云：君婦，謂后也。凡適妻稱君婦，事舅姑之稱也。庻，䏧也。𥙊祀之禮，后夫人主共籩豆，必取肉物肥䏧羙者。莫音麥。肉羞，房中之羞，或作肉羞，非也。適音的。稱，尺證反。䏧，字又作侈，昌紙反，何、沈都可反。共音恭，亦作供。"
                },
                {
                    "paragraph": "獻醻交錯，禮儀卒度，𥬇語卒獲。",
                    "zhushu": "東西爲交，邪行爲錯。度，法度也。獲，得時也。箋云：始主人酌賔爲獻，賔旣酌主人，主人又自飲酌賔，曰醻。至旅而爵交錯以徧。卒，盡也。古者於旅也語。醻，市由反，又作醻。度如字，沈徒洛反。邪，似嗟反。徧音遍，下同。"
                },
                {
                    "paragraph": "神保是格，報以介福，萬壽攸酢。",
                    "zhushu": "格，來。酢，報也。"
                },
                {
                    "paragraph": "我孔熯矣，式禮莫愆。工祝致告，徂賚孝孫。",
                    "zhushu": "熯，敬也。善其事曰工。賚，予也。箋云：我，我孝孫也。式，法。莫，無。愆，過。徂，往也。孝孫甚敬矣，於禮法無過者。祝以此故，致神意告主人使受嘏，旣而以嘏之物往予主人。熯，而善反，又呼旦反。賚如字，徐音來。嘏，古雅反。"
                },
                {
                    "paragraph": "苾芬孝祀，神嗜飲食。卜爾百福，如幾如式。",
                    "zhushu": "幾，期。式，法也。箋云：卜，予也。苾苾芬芬，有馨香矣。女之以孝敬享祀也，神乃歆嗜女之飲食。今予女之百福，其來如有期矣，多少如有法矣。此皆嘏辭之意。苾，蒲蔑反，一音蒲必反，下篇同。芬，乎云反。嗜，市志反，毛巨之反，下章同。幾音機。予，羊汝反，下同。歆，喜今反。女音汝，下同。"
                },
                {
                    "paragraph": "旣齊旣稷，旣匡旣勑。永錫爾極，時萬時億。",
                    "zhushu": "稷，疾。勑，固也。箋云：齊，减取也。稷之言即也。永，長。極，中也。嘏之禮，祝徧取黍稷牢肉魚，擩于醢以授尸，孝孫前就尸受之。天子使宰夫受之以筐，祝則釋嘏辟以勑之。又曰：長賜女以中和之福，是萬是億。言多無數。齊，王申毛如字，整齊也。鄭音資，减取也。一音才細反，謂分齊也。筐，夲亦作匡，丘方反。擩，而專反，又音苪，又而純反，何耳誰反。醢音海。"
                },
                {
                    "paragraph": "禮儀旣備，鍾鼔旣戒。孝孫徂位，工祝致告。",
                    "zhushu": "致吿，告利成也。箋云：鍾鼓旣戒，戒諸在廟中者。以祭禮畢，孝孫往位堂下西靣位也。祝於是致孝孫之意，告尸以利成。禮畢，禮或作祀。"
                },
                {
                    "paragraph": "神具醉止，皇尸載起。鼔鍾送尸，神保聿歸。",
                    "zhushu": "皇，大也。箋云：具，皆也。皇，君也。載之言則也。尸，節神者也。神醉而尸謖，送尸而神歸。尸出入，奏肆夏。尸稱君，尊之也。神安歸者，歸於天也。謖，所六反，起也。夏，户雅反。"
                },
                {
                    "paragraph": "諸宰君婦，廢徹不遟。",
                    "zhushu": "箋云：廢，去也。尸出而可徹，諸宰徹去諸饌。君婦籩豆而已，不遟，以疾爲敬也。廢，方吠反。徹，直列反。去，起吕反，下同。"
                },
                {
                    "paragraph": "諸父兄弟，備言燕私。",
                    "zhushu": "燕而盡其私恩。箋云：𥙊祀畢，歸賔客之爼，同姓則留與之燕，所以尊賔客，親骨肉也。"
                },
                {
                    "paragraph": "樂具入奏，以綏後禄。爾殽旣將，莫怨具慶。",
                    "zhushu": "綏，安也。安然後受福禄也。將，行也。箋云：燕而祭之之樂，復皆入奏，以安後曰之福禄。骨肉歡而君之福禄安。女之殽羞已行，同姓之臣無有怨者，而皆愛君，是其歡也。復，扶又反。"
                },
                {
                    "paragraph": "旣醉旣飽，小大稽首。神嗜飲食，使君壽考，",
                    "zhushu": "箋云：小大，猶長幼也。同姓之臣，燕已醉飽，皆再拜稽首曰：神乃歆嗜君之飲食，使君壽且考。此其慶辭。長，張丈反。"
                },
                {
                    "paragraph": "孔惠孔時，維其盡之。子子孫孫，勿替引之。",
                    "zhushu": "替，廢。引，長也。箋云：惠，順也。甚順於禮，甚得其時，維君德能盡之，𩓑子孫勿廢而長行之。替，天帝反。",
                    "type": 2
                },
                {
                    "paragraph": "楚茨六章，章十二句。",
                    "zhushu": "",
                    "type": 2
                },
                {
                    "paragraph": "信南山刺幽王也。不能脩成王之業，疆理天下，以奉禹功，故君子思古焉。",
                    "zhushu": ""
                },
                {
                    "paragraph": "信彼南山，維禹甸之。畇畇原隰，曾孫田之。",
                    "zhushu": "甸，治也。畇畇，墾辟貌。曽孫，成王也。箋云：信乎彼南山之野，禹治而丘甸之。今原隰墾辟，則又成王之所佃。言成王乃逺脩禹之功，今王反不脩其業乎？六十四井爲甸，甸方八里，居一成之中。成方十里，出兵車一乗，以爲賦法。甸，毛田見反，鄭繩證反。畇音匀，又作𤱬，蘇遵反，又音旬。墾，苦很反。辟，婢亦反。佃音田，夲亦作田。乗，繩證反。"
                },
                {
                    "paragraph": "我疆我理，",
                    "zhushu": "疆，畫經界也。理，分地理也。"
                },
                {
                    "paragraph": "南東其𠭇。",
                    "zhushu": "或南或東。"
                },
                {
                    "paragraph": "上天同雲，雨雪雰雰。",
                    "zhushu": "雰雰，雪貌。豊年之冬，必有積雪。雨，于付反，崔如字。雰，芳云反。"
                },
                {
                    "paragraph": "益之以霡霂，旣優旣渥。",
                    "zhushu": "小雨曰霡霂。箋云：成王之時，隂陽和，風雨時，冬有積雪，春而益之以小雨，潤澤則饒洽。霡，亡革反。霂音木。優，說文作瀀，音憂。渥，烏學反。"
                },
                {
                    "paragraph": "旣霑旣足，生我百榖。",
                    "zhushu": ""
                },
                {
                    "paragraph": "疆場翼翼，黍稷彧彧。",
                    "zhushu": "埸，畔也。翼翼，讓畔也。彧彧，茂盛貌。場音亦。彧，於六反。"
                },
                {
                    "paragraph": "曽孫之穡，以爲酒食。𢌿我尸賔，壽考萬年。",
                    "zhushu": "箋云：歛穫曰穡。𢌿，予也。成王以黍稷之稅爲酒食，至祭祀斎戒，則以賜戸與賔。尊尸與賔，所以敬神也。敬神則得壽考萬年。𢌿，必寐反。斎，側皆反。"
                },
                {
                    "paragraph": "中田有廬，疆場有𤓰。是剥是菹，",
                    "zhushu": "剥𤓰爲菹也。箋云：中由，田中也。農人作廬焉，以便其田事。於畔上種𤓰，𤓰成又入其稅。天子剥削淹漬以爲菹，貴四時之異物。廬，力居反。剥，邦角反。菹，側居反。便，毗戰反。削，思約反。淹，英鉗反。漬，子賜反。"
                },
                {
                    "paragraph": "獻之皇祖。曽孫壽考，受天之祜。",
                    "zhushu": "箋云：皇，君。祜，福也。獻𤓰菹於先祖者，順孝子之心也，孝子則獲福。祜音戸。"
                },
                {
                    "paragraph": "祭以清酒，從以騂牡，享于祖考。",
                    "zhushu": "周尚赤也。箋云：清，謂玄酒也。酒，鬱鬯五齊三酒也。祭之禮，先以鬱鬯降神，然後迎牲，享于祖考，納亨時。騂，息營反，字林許營反。享，許兩反，徐許亮反，注及下同。鬱，雍勿反。齊，才細反。亨，普庚反。"
                },
                {
                    "paragraph": "執其鸞刀，以啓其毛，取其血膋。",
                    "zhushu": "鸞刀，刀有鸞者，言割中節也。箋云：毛以告純也。膋，脂膏也。血以吿殺，膋以升臭。台之黍稷，實之於䔥，合馨香也。膋音聊。中，丁仲反。臭，昌救反。"
                },
                {
                    "paragraph": "是烝是享，苾苾芬芬。祀事孔明。",
                    "zhushu": "烝，進也。箋云：旣有牲物而進獻之，苾苾芬芬然香，祀禮於是則甚明也。"
                },
                {
                    "paragraph": "先祖是皇，報以介福，萬壽無疆。",
                    "zhushu": "箋云：皇之言暀也。先祖之靈歸暀是孝孫，而報之以福。彊，居良反。",
                    "type": 2
                },
                {
                    "paragraph": "信南山六章，章六句。",
                    "zhushu": "",
                    "type": 2
                },
                {
                    "paragraph": "谷風之什十篇，五十四章，三百五十六句。",
                    "zhushu": ""
                }
            ]
        },
        {
            "name": "小雅甫田之什詁訓傳第二十一",
            "paragraphs": [
                {
                    "paragraph": "甫田之什詁訓傳第二十一",
                    "zhushu": "",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "甫田刺幽王也。君子傷今而思古焉。",
                    "zhushu": "刺者，刺其倉廩空虚，政煩賦重，農人失職。"
                },
                {
                    "paragraph": "倬彼甫田，歳取十千。",
                    "zhushu": "倬，明貌。甫田，天下田也。十千，言多也。箋云：甫之言丈夫也，明乎彼大古之時，以丈夫稅田也。歳取十千，於井田之法，則一成之數也。九夫爲井，井稅一夫，其田百𠭇。井十爲通，通稅十夫，其田千𠭇。通十爲成，成方十里。成稅百夫，其田萬𠭇。欲見其數，從井通起，故言十千。上地榖𠭇一鍾。倬，陟角反，韓詩作箌，音同。箌，卓也。丈，直兩反，依義丈夫是也，夲又作大夫，一夲甫之言夫也，一夲甫之言大也。大，古音㤗。見，賢遍反。"
                },
                {
                    "paragraph": "我取其陳，食我農人，自古有年。",
                    "zhushu": "尊者食新，農夫食陳。箋云：倉廪有餘，民得賖貰取食之，所以紓官之蓄滯，亦使民愛存新榖，自古者豐年之法如此。食音嗣。賖音奢。貰音丗，又食夜反，說文云：貸也。紓音舒，何常汝反。蓄，勑六反。"
                },
                {
                    "paragraph": "今適南𠭇，或耘或耔，黍稷薿薿，",
                    "zhushu": "耘，除也。耔，雝夲也。箋云：今者，今成王之法也。使農人之南𠭇，治其禾稼，功至力盡，則薿薿然而茂盛。於古言稅去，今言治田，互辝。耘音云，沈又音運，夲又作芸，音同。耔音子，沈音兹。薿，魚起反，徐又魚力反。"
                },
                {
                    "paragraph": "攸介攸止，烝我髦士。",
                    "zhushu": "烝，進。髦，俊也。治田得榖，俊士以進。箋云：介，舎也。礼，使民鋤作耘耔，閑暇則於廬舎及所止息之處，以道藝相講肄，以進其爲俊士之行。介音界，王大也。烝，之承反。髦音毛。鋤，夲又作助，同，仕魚反。處，昌慮反。肄，以四反，字亦作肆，同。行，下孟反。"
                },
                {
                    "paragraph": "以我齊明，與我犧羊，以社以方。",
                    "zhushu": "器實曰齊，在噐曰盛。社，后士也。方，迎四方氣於郊也。箋云：以絜齊豐盛，與我純色之羊，秋祭社與四方，爲五榖成熟，報其功也。齊，夲作齎，又作齍，同音資。犠，許冝反。為，于僞反，下爲農、親爲、爲之皆同。"
                },
                {
                    "paragraph": "我田旣臧，農夫之慶。",
                    "zhushu": "箋云：臧，善也。我田事已善，則慶賜農夫。謂大蜡之時，勞農以休息之也。年不順成，則大蜡不通。蜡，仕詐反。勞，力報反。篇末勞賜同。"
                },
                {
                    "paragraph": "琴瑟擊鼔，以御田祖。以祈甘雨，以介我稷黍，以榖我士女。",
                    "zhushu": "田祖，先嗇也。榖，善也。箋云：御，迎。介，助。榖，養也。設樂以迎祭先嗇，謂郊後始耕也。以求甘雨，佑助我禾稼，我當以養士女也。周禮曰：凡國祈年于田祖，吹豳雅，擊士鼔，以樂田畯。御，牙嫁反，注同。豳，彼貧反，夲亦作邠。樂音洛。"
                },
                {
                    "paragraph": "曽孫來止，以其婦子。饁彼南𠭇，田畯至喜。攘其左右，甞其旨否。",
                    "zhushu": "箋云：曽孫，謂成王也。攘讀當爲饟。饁、饟，饋也。田畯，司嗇，今之嗇夫也。喜讀爲饎。饎，酒食也。成王來止，謂出觀農事也，親與后、丗子行，使知稼穡之艱難也。爲農人之在南𠭇者，設饋以勸之。司嗇至，則又加之以酒食，饟其左右從行者。成王親爲甞其饋之美否，示親之也。饁，于輒反。畯，子峻反，夲又作俊，後篇同。喜，毛如字，鄭爲饎，尺志反，下篇同。攘，如羊反，鄭讀爲饟，式尚反，王如字。饋，巨愧反。從，才用反。"
                },
                {
                    "paragraph": "禾易長𠭇，終善且有。",
                    "zhushu": "易，治也。長𠭇，竟𠭇也。易，以䜴反，徐以赤反。"
                },
                {
                    "paragraph": "曽孫不怒，農夫克敏。",
                    "zhushu": "敏，疾也。箋云：禾治而竟𠭇，成王則無所責怒，謂此農夫能且敏也。"
                },
                {
                    "paragraph": "曽孫之稼，如茨如梁。曽孫之庾，如坻如京。",
                    "zhushu": "茨，積也。梁，車梁也。京，髙丘也。箋云：稼，禾也，謂有藁者也。茨，屋蓋也。上古之稅法，近者納㥎，逺者納粟米。庾，露積榖也。坻，水中之髙地也。茨，徐私反。庾，羊主反。坻，直基反。積如字，又子賜反，下皆同。藁，古老反，作孔反。"
                },
                {
                    "paragraph": "乃求千斯倉，乃求萬斯箱。",
                    "zhushu": "箋云：成王見禾榖之稅，委積之多，於是求千倉以處之，萬車以載之，是言年豐，収入踰前也。委如字，又於僞反。収，手又反，又如字。"
                },
                {
                    "paragraph": "黍稷稻粱，農夫之慶。報以介福，萬壽無疆。",
                    "zhushu": "箋云：慶，賜也。年豐則勞賜農夫益厚，旣有黍稷，加以稲粱。報者爲之求福助於八蜡之神，萬壽無疆竟也。彊，君良反。竟如字。",
                    "type": 2
                },
                {
                    "paragraph": "甫田四章，章十句。",
                    "zhushu": "",
                    "type": 2
                },
                {
                    "paragraph": "大田刺幽王也。言矜寡不能自存焉。",
                    "zhushu": "幽王之時，政煩賦重，而不務農事，蟲毒害榖，風雨不時，萬民飢饉，矜寡無所取活，故時臣思古以刺之。矜，古頑反，注皆同，字或又作鰥。"
                },
                {
                    "paragraph": "大田多稼，旣種旣戒，旣備乃事，",
                    "zhushu": "箋云：大田，謂地肥羙可墾耕，多爲稼，可以授民者也。將稼者，必先相地之冝而擇其種。季冬，命民出五種，計耦耕事，修耒耜，具田噐，此之謂戒，是旣備矣。至孟春，土長冒橛，陳根可抜而事之。種，章勇反，此注及下注擇種並同。墾，苦很反。相，息亮反。長，張丈反。冒，莫報反。橛，其月反。"
                },
                {
                    "paragraph": "以我覃耜，俶載南𠭇。",
                    "zhushu": "覃，利也。箋云：俶讀爲熾，戴讀爲菑栗之菑。時至，民以其利耜熾菑發所受之地，趨農急也。田一𡻕曰菑。覃，以冉反，徐又以廉反。俶載，衆家並如字。俶，尺叔反，始也。載，事也，鄭讀爲熾菑。熾，尺志反。菑音緇。栗音烈。鄭注周禮云：讀如裂繻之裂。"
                },
                {
                    "paragraph": "播厥百穀，旣庭且碩，曽孫是若。",
                    "zhushu": "庭，直也。箋云：碩，大。若，順也。民旣熾菑，則種其衆穀。衆穀生，盡條直茂大，成王於是則止力役，以順民事，不奪其時。"
                },
                {
                    "paragraph": "旣方旣皁，旣堅旣好，不稂不莠。",
                    "zhushu": "實未堅熟曰皁。稂，童梁也。莠，似苗也。箋云：方，房也，謂孚甲始生而未合時也。盡生房矣，盡成實矣，盡堅熟矣，盡齊好矣，而無稂莠，擇種之善，民力之専，時氣之和所致之。皁，才老反。稂音郎，又音粱，童梁草也，說文作蓈，云：稂或字也。禾粟之莠生而不成者，謂之童莭也。莠，餘乆反。"
                },
                {
                    "paragraph": "去其螟螣，及其蟊賊，無害我田稺。",
                    "zhushu": "食心曰螟，食葉曰螣，食根曰蟊，食節曰賊。箋云：此四蟲者，甞害我田中之稺禾，故明君以正己而去之。去，起吕反，注同。螟，莫庭反。螣，字亦作𧈱，徒得反，說文作𤃭。蟊，夲又作蛑，莫侯反。稺音稚，下同。"
                },
                {
                    "paragraph": "田祖有神，秉𢌿炎火。",
                    "zhushu": "炎火，盛陽也。箋云：螟螣之屬，盛陽氣嬴則生之。今明君爲政，田祖之神不受此害，持之付與炎火，使自消亡。秉如字，執特也，韓詩作卜。卜，報也。𢌿，必二反。炎，于沾反，沈于凡反。嬴音盈。"
                },
                {
                    "paragraph": "有渰萋萋，興雨祁祁。雨我公田，遂及我私。",
                    "zhushu": "渰，雩興貌。萋萋，雲行貌。祁祁，徐也。箋云：古者隂陽和，風雨時，其來祁祁然而不暴疾。其民之心，先公後私。今天正雨於公田，因及私田爾。此言民怙君德，蒙其餘惠。渰，夲又作弇，於撿反，漢書作黤。萋，七西反。興雨如字，本或作興雲，非也。祁，巨移反。雨我，干付反，注内主雨司，一夲主作注，雨如字。"
                },
                {
                    "paragraph": "彼有不穫稺，此有不歛穧。彼有遺秉，此有滯穗。伊寡婦之利。",
                    "zhushu": "秉，把也。箋云：成王之時，百榖旣多，種同齊熟，叔刈促遽，力皆不足，而有不穫不歛，遺秉滯穗，故聽矜寡取之以爲利。穫，戸郭反。歛，力撿反。穧，才計反，又子計反，穧，穫也。穗音遂。把，巴馬反。矜音鰥。"
                },
                {
                    "paragraph": "曽孫來止，以其婦子。饁彼南𠭇，田畯至喜。",
                    "zhushu": "箋云：喜讀爲饎。饎，酒食也。成王出觀農事，饋食耕者以勸之也。司嗇至，則又加之以酒食，勞倦之爾。饋食音嗣。勞，力報反。"
                },
                {
                    "paragraph": "來方禋祀，以其騂黒，與其黍稷，以享以祀，以介景福。",
                    "zhushu": "騂，牛也。黒，羊豕也。箋云：成王之來，則又禋祀四方之神祈報焉。陽化用騂牲，隂祀用黝牲。禋音因。享，許兩反，徐又許亮反。黝，於糾反，黒也。",
                    "type": 2
                },
                {
                    "paragraph": "大田四章，二章章八句，二章章九句。",
                    "zhushu": "",
                    "type": 2
                },
                {
                    "paragraph": "瞻彼洛矣刺幽王也。思古明王能爵命諸侯，賞善罰惡焉。",
                    "zhushu": "洛，水名。"
                },
                {
                    "paragraph": "瞻彼洛矣，維水泱泱。",
                    "zhushu": "興也。洛，宗周漑浸水也。泱泱，深廣貌。箋云：瞻，視也。我視彼洛水，灌漑以時，其澤浸潤，以成嘉榖。興者，喻古明王恩澤加於天下，爵命賞賜，以成賢者也。泱，於良反。漑，古爱反。浸，子鴆反。灌，工亂反。"
                },
                {
                    "paragraph": "君子至止，福禄如茨。",
                    "zhushu": "箋云：君子至止者，謂來受爵命者也。爵命爲福，賞賜爲禄。茨，屋蓋也。如屋蓋，喻多也。"
                },
                {
                    "paragraph": "韎韐有奭，以作六師。",
                    "zhushu": "韎韐者，茅蒐梁草也。一曰韎韐，所以代韠也。天子六軍。箋云：此諸侯丗子也。除三年之䘮，服士服而來。未遇爵命之時，時有征伐之事。天子以其賢，任爲軍將，使代卿士將六軍而出。韎韐者，茅蒐染也。茅蒐，韎韐聲也。韎韐，𥙊服之韠，合韋爲之。其服爵弁服，䊷衣纁裳者也。韎音昧，又亡界反。韐音閤，又古洽反。奭，許力反，赤貌。茅如字。蒐，所留反。韠音畢。任音壬。將，子匠反，下同。䊷音緇。纁，許云反。"
                },
                {
                    "paragraph": "瞻彼洛矣，維水泱泱。君子至止，鞸琫有珌。",
                    "zhushu": "鞸，容刀鞸也。琫，上飾；珌，下飾也。天子玉琫而珧珌，諸侯璗琫而璆珌，大夫鐐琫而鏐珌，士珕琫而珕珌。箋云：此人丗子之賢者也。旣受爵命賞賜，而加賜容刀有飾，顯其能制斷。鞸，字或作琕，𥙷頂反，說文云：刀室也。琫，字又作䩬，必孔反。珌，字又作㻫，賔一反。珧音遥，以蜃者謂之珧。璗，徒黨反，字又作瑒，音同。爾雅云：黄金謂之璗。璆音虯，又巨樛反，又舊周反，玉也。沈舉彪反，又與彪反，又張疇反。鐐音遼，爾雅云：白金謂之銀，其美者謂之鐐。徐、何盧到反，又力弔反。夲又作璙，亦音遼，又力小反，說文云：王也。字書力召反。鏐，力幽反，又力幼反，沈又力虬反，黄金之美者，郭云：紫磨金。珕，力計反，說文云：蜃屬。斷，可亂反。"
                },
                {
                    "paragraph": "君子萬年，保其家室。",
                    "zhushu": "箋云：德如是，則能長安其家室親。家室親，安之尤難，安則無篡殺之禍也。篡，𥘉患反。殺，夲亦作弑，同，音試。"
                },
                {
                    "paragraph": "瞻彼洛矣，維水泱泱。君子至止，福禄旣同。",
                    "zhushu": "箋云：此人丗子之能繼丗位者也。其爵命賞賜，盡與其先君受命者同而已，無所加也。"
                },
                {
                    "paragraph": "君子萬年，保其家邦。",
                    "zhushu": "",
                    "type": 2
                },
                {
                    "paragraph": "瞻彼洛矣三章，章六句。",
                    "zhushu": "",
                    "type": 2
                },
                {
                    "paragraph": "裳裳者華刺幽王也。古之仕者丗禄，小人在位，則讒謟並進，棄賢者之𩔖，絶功臣之丗焉。",
                    "zhushu": "古者，古昔明王時也。小人，斥今幽王也。謟，勑撿反。"
                },
                {
                    "paragraph": "裳裳者華，其葉湑𠔃。",
                    "zhushu": "興也。裳裳，猶堂堂也。湑，盛貌。箋云：興者，華堂堂於上，喻君也；葉湑然於下，喻臣也。明王賢臣以德相承而治道興，則讒謟逺矣。湑，思叙反。治，直吏反。逺，于萬反，又如字。"
                },
                {
                    "paragraph": "我覯之子，我心冩𠔃。我心冩𠔃，是以有譽處𠔃。",
                    "zhushu": "箋云：覯，見也。之子，是子也，謂古之明王也。言我得見古之明王，則我心所憂冩而去矣。我心所憂旣冩，是則君臣相與，聲譽常處也。憂者，憂讒謟並進。覯，古豆反。"
                },
                {
                    "paragraph": "裳裳者華，芸其黄矣。",
                    "zhushu": "芸，黄盛也。箋云：華芸然而黄，興明王德之盛也。不言葉，微見無賢臣也。芸音云，徐音運。見，賢遍反。"
                },
                {
                    "paragraph": "我覯之子，維其有章矣。維其有章矣，是以有慶矣。",
                    "zhushu": "箋云：章，禮文也。言我得見古之明王，雖無賢臣，猶能使其政有礼文法度。政有禮文法度，是則我有慶賜之榮也。"
                },
                {
                    "paragraph": "裳裳者華，或黄或白。",
                    "zhushu": "箋云：華或有黄者，或有白者，興明王之德時有駇而不純。駁，邦角反。"
                },
                {
                    "paragraph": "我覯之子，乗其四駱。乗其四駱，六轡沃若。",
                    "zhushu": "言丗禄也。箋云：我得見明王德之駇者，雖無慶譽，猶能免於讒謟之害。守我先人之禄位，乗其四駱之馬，六轡沃若然。駱音洛。沃如字，徐於縛反。"
                },
                {
                    "paragraph": "左之左之，君子冝之。右之右之，君子有之。",
                    "zhushu": "左，陽道，朝祀之事。右，隂道，䘮戎之事。箋云：君子，斥其先人也。多才多藝，有禮於朝，有功於國。朝，直遥反，下及下篇同。"
                },
                {
                    "paragraph": "維其有之，是以似之。",
                    "zhushu": "似，嗣也。箋云：維我先人有是二德，故先王使之丗禄，子孫嗣之。今遇讒謟並進而見棄絶。",
                    "type": 2
                },
                {
                    "paragraph": "裳裳者華四章，章六句。",
                    "zhushu": "",
                    "type": 2
                },
                {
                    "paragraph": "桑扈刺幽王也。君臣上下，動無禮文焉。",
                    "zhushu": "動無禮文，舉事而不用先王禮法威儀也。扈音户。"
                },
                {
                    "paragraph": "交交桑扈，有鸎其羽。",
                    "zhushu": "興也。鸎然有文章。箋云：交交，猶佼佼，飛往來貌。桑扈，𥨸脂也。興者，𥨸脂飛而往來有文章，人觀視而愛之。喻君臣以禮法威儀升降於朝廷，則天下亦觀視而仰樂之。鸎，於耕反。佼，交夘反。"
                },
                {
                    "paragraph": "君子樂胥，受天之祜。",
                    "zhushu": "胥，皆也。箋云：胥，有才知之名也。祜，福也。王者樂臣下有才知文章，則賢人在位，庻官不曠，政和而民安，天子之以福禄。胥，毛如字，鄭、徐患叙反。怙音户。知音智，下同。"
                },
                {
                    "paragraph": "交交桑扈，有鸎其領。",
                    "zhushu": "領，頸也。"
                },
                {
                    "paragraph": "君子樂胥，萬邦之屏。",
                    "zhushu": "屏，蔽也。箋云：王者之德，樂賢知在位，則能爲天下蔽捍四表患難也。蔽捍之者，謂蠻夷率服，不侵㫠。屏，卑郢反。爲，于僞反。捍音汗。難，乃且反，下患難同。"
                },
                {
                    "paragraph": "之屏之翰，百辟爲憲。",
                    "zhushu": "翰，幹。憲，法也。箋云：辟，君也。王者德，外能蔽捍四表之患難，内能立功立事，爲之稹幹，則百辟卿士莫不脩職而法象之。翰，戸旦反。辟音璧。楨音貞。"
                },
                {
                    "paragraph": "不戢不難，受福不那。",
                    "zhushu": "戢，聚也。不戢，我也。不難，難也。那，多也。不多，多也。箋云：王者位至尊，天所子也。然而不自歛以先王之法，不自難以亡國之戒，則其受福禄亦不多也。戢，莊立反。"
                },
                {
                    "paragraph": "兕觥其觩，旨酒思柔。",
                    "zhushu": "箋云：兕觥，罰爵也。古之王者與群臣燕飲，上下無失禮者，其罰爵徒觩然陳設而已。其飲美酒，思得柔順中知，與共其樂。言不撫敖自淫恣也。兕，徐履反，獸名。觥，古横反。觩音虯，夲或作㓩。樂音洛。撫，大吴反。敖，五報反，下文同。"
                },
                {
                    "paragraph": "彼交匪敖，萬福來求。",
                    "zhushu": "箋云：彼，彼賢者也。賢者居處恭，執事敬，與人交必以禮，則萬福之禄就而求之。謂登用爵命，加以慶賜。",
                    "type": 2
                },
                {
                    "paragraph": "桑扈四章，章四句。",
                    "zhushu": "",
                    "type": 2
                },
                {
                    "paragraph": "鴛鴦刺幽王也。思古明王交於萬物有道，自奉養有節焉。",
                    "zhushu": "交於萬物有道，謂順其性，取之以時，不暴夭也。鴛，於𡊮反，沈又音温。鴦，於崗反，又於良反。"
                },
                {
                    "paragraph": "鴛鴦于飛，畢之羅之。",
                    "zhushu": "興也。鴛鴦，匹鳥，太平之時，交於萬物有道，取之以時，於其飛乃畢掩而羅之。箋云：匹鳥，言其止則相耦，飛則爲𩀱，性馴耦也。此交萬物之實也。而言興者，廣其義也。獺祭魚而後漁，豺祭獸而後田，此亦皆其將縱散時也。掩，於檢反。馴音廵，又音脣。獺，勑轄反，又他末反。"
                },
                {
                    "paragraph": "君子萬年，福禄冝之。",
                    "zhushu": "箋云：君子，謂明王也。交於萬物，其德如是，則冝壽考，受福禄也。"
                },
                {
                    "paragraph": "鴛鴦在梁，戢其左翼。",
                    "zhushu": "言休息。箋云：梁，石絶水之梁。戢，歛也。鴛鴦休息於梁，明王之時，人不驚駭。歛其左翼，以右翼掩之，自若無恐懼。戢，莊立反，韓詩云：捷也。捷其蜀於左也。恐，丘勇反。"
                },
                {
                    "paragraph": "君子萬年，宜其遐福。",
                    "zhushu": "箋云：遐，逺也。逺猶乆也。"
                },
                {
                    "paragraph": "乗馬在廐，摧之秣之。",
                    "zhushu": "摧，莝也。秣，粟也。箋云：摧，今莝字也。古者明王所乗之馬繫於廐，無事則委之以莝，有事乃予之榖，言愛國用也。以興於其身亦猶然。齊而後三舉，設盛饌，𢘆日則减焉。此之謂有節也。乗，王、徐繩證反，四馬也，鄭如字，下同。廐音救。摧，采卧反，芻也。秣音末，榖馬也。芻，楚俱反。莝，采卧反，韓詩云：委也。委，食也，紆僞反。齊，側皆反。"
                },
                {
                    "paragraph": "君子萬年，福禄艾之。",
                    "zhushu": "艾，養也。箋云：明王愛國用，自奉養之節如此，故冝乆爲福禄所養也。艾，魚蓋反，徐音刈。"
                },
                {
                    "paragraph": "乗馬在廐，秣之摧之。君子萬年，福禄綏之。",
                    "zhushu": "箋云：綏，安也。綏，士果反，又如字。",
                    "type": 2
                },
                {
                    "paragraph": "鴛鴦四章，章四句。",
                    "zhushu": "",
                    "type": 2
                },
                {
                    "paragraph": "頍弁諸公刺幽王也。暴戾無親，不能宴樂同姓，親睦九族，孤危將亡，故作是詩也。",
                    "zhushu": "戾，虐也。暴虐，謂其政教如雨雪也。頍，缺婢反，說文云：舉頭貌。樂音洛，卒章同。雨，于付反，卒章同。"
                },
                {
                    "paragraph": "有頍者弁，實維伊何？",
                    "zhushu": "興也。頍，弁貌。弁，皮弁也。箋云：實猶是也。言幽王服是皮弁之冠，是維何爲乎？言其冝以宴而弗爲也。禮，天子諸侯朝服以宴。天子之朝，皮弁以日視朝。朝，直遥反，下皆同。"
                },
                {
                    "paragraph": "爾酒旣𣅀，爾殽旣嘉。",
                    "zhushu": "箋云：旨、嘉，皆美也。女酒已美矣，女殽已美矣，何以不用與族人宴也？言其知其其礼而弗爲也。"
                },
                {
                    "paragraph": "豈伊異人？兄弟匪他。",
                    "zhushu": "箋云：此言王當所與宴者，豈有異人䟽逺者乎？皆兄弟與王無他，言至親。又刺其弗爲也。"
                },
                {
                    "paragraph": "蔦與女蘿，施于松栢。",
                    "zhushu": "蔦，寄生也。女蘿，兎絲松蘿也。喻諸公非自有尊，託王之尊。箋云：託王之尊者，王明則榮，王衰則微。刺王不親九族，孤特自恃，不知己之將危亡也。蔦音鳥，說文音弔，爾雅云：寓木宛童是也。蘿，力多反。在草曰兎絲，在木曰松蘿，又唐蒙。施，以䜴反，下同。"
                },
                {
                    "paragraph": "未見君子，憂心弈弈。旣見君子，庶幾說懌。",
                    "zhushu": "弈弈然，無所薄也。箋云：君子斥幽王乆不與諸公宴。諸公未得見幽王之時，懼其將危亡，已無所依怙，故憂而心弈弈然。故言我若已得見幽王，諌正之，則庻幾其變改。意觧懌也。弈音亦。說音恱。懌音亦，夲又作繹。怙音户。解音蟹。"
                },
                {
                    "paragraph": "有頍者弁，實維何期？",
                    "zhushu": "箋文：何期，猶伊何也。期，辭也。期，夲又作其，音基。王如字。"
                },
                {
                    "paragraph": "爾酒旣𣅀，爾殽旣時。",
                    "zhushu": "時，善也。"
                },
                {
                    "paragraph": "豈伊異人？兄弟具來。",
                    "zhushu": "箋云：具猶皆也。"
                },
                {
                    "paragraph": "蔦與女蘿，施于松上。未見君子，憂心怲怲。旣見君子，庶幾有臧。",
                    "zhushu": "怲怲，憂盛滿也。臧，善也。怲，兵命反。"
                },
                {
                    "paragraph": "有頍者弁，實維在首。爾酒旣𣅀，爾殽旣阜。豈伊異人？兄弟甥舅。",
                    "zhushu": "箋云：阜猶多也。謂吾舅者，吾謂之甥也。"
                },
                {
                    "paragraph": "如彼雨雪，先集維霰。",
                    "zhushu": "霰，暴雪也。箋云：將大雨雪，始必微温，雪自上下，遇温氣而摶謂之霰。乆而寒勝，則大雪矣。喻幽王之不親九族亦有漸，自微至甚，如先霰後大雪。霰，蘇薦反，消雪也，字亦作䨘。摶，徒端反。"
                },
                {
                    "paragraph": "死䘮無日，無幾相見。樂酒今夕，君子維宴。",
                    "zhushu": "箋云：王政旣衰，我無所依怙，死亡無有日數，能復幾何與王相見也？且今夕喜樂此酒，此乃王之宴礼也。刺幽王將䘮亡，哀之也。樂音洛。䘮，息浪反。幾，居豈反，注同。復，扶又反。",
                    "type": 2
                },
                {
                    "paragraph": "頍弁三章，章十二句。",
                    "zhushu": "",
                    "type": 2
                },
                {
                    "paragraph": "車舝大夫刺幽王也。襃姒嫉妬，無道並進。讒巧敗國，德澤不加於民。周人思得賢女以配君子，故作是詩也。",
                    "zhushu": "舝，胡瞎反，車軸頭鐵也。嫉音疾，又音自。妬，丁故反。敗，必邁反，又如字，下注同。"
                },
                {
                    "paragraph": "間關車之舝𠔃，思孌季女逝𠔃。",
                    "zhushu": "興也。間關，設舝也。孌，美貌。季女，謂有齊季女也。箋云：逝，往也。大夫嫉襃姒之爲惡，故嚴車設其舝，思得孌然美好之少女，有齊莊之德者，往迎之以配幽王，代襃姒也。旣幼而美，又齊莊，庶其當王意。孌，力兖反。齊，則皆反，下同。少，詩照反，夲又作季。"
                },
                {
                    "paragraph": "匪飢匪渇，德音來括。",
                    "zhushu": "括，㑹也。箋云：時讒巧敗國，下民離散，故大夫汲汲欲迎季女。行道雖飢不飢，雖渇不渇，覬得之而來，使我王更脩德敎，合㑹離散之人。括，夲又作恬，音活，徐古闊反。覬音兾。"
                },
                {
                    "paragraph": "雖無好友，式燕且喜。",
                    "zhushu": "箋云：式，用也。我得德音而來，雖無同好之賢友，我猶用是燕飲，相慶且喜。好，呼報反，注下並同。"
                },
                {
                    "paragraph": "依彼平林，有集維鷮。辰彼碩女，令德來敎。",
                    "zhushu": "依，茂木貌。平林，林木之在平地者也。鷮，雉也。辰，時也。箋云：平林之木茂，則耿介之鳥往集焉。喻王若有茂美之德，則其時賢女來配之，與相訓告，改脩德敎。鷮音驕。"
                },
                {
                    "paragraph": "式燕且譽，好爾無射。",
                    "zhushu": "箋云：爾，女，女王也。射，厭也。我於碩女來敎，則用是燕飲酒，且稱王之聲譽。我愛好王無有猒也。射音亦，注同。猒，於豔反，下同。"
                },
                {
                    "paragraph": "雖無𣅀酒，式飲庻幾。雖無嘉殽，式食庻幾。雖無德與女，式歌且舞。",
                    "zhushu": "箋云：諸大夫覬得賢女以配王，於是酒雖不美，猶用之燕飲，殽雖不美，猶食之。人皆庻幾於王之變改，得輔佐之，雖無其德，我與女用是歌舞相樂，喜之至也。樂音洛。"
                },
                {
                    "paragraph": "陟彼髙岡，析其柞薪。析其柞薪，其葉湑𠔃。",
                    "zhushu": "箋云：陟，登也。登髙岡者，必析其木以爲薪。析其木以爲薪者，爲其葉茂盛，蔽岡之髙也。此喻賢女得在王后之位，則必辟徐嫉妬之女，亦爲其蔽君之明。析，星歴反。柞，子洛反。湑，思叙反。爲其，于僞反，下亦爲同。辟，婢亦反，又音壁。"
                },
                {
                    "paragraph": "鮮我覯爾，我心冩𠔃。",
                    "zhushu": "箋云：鮮，善。覯，見也。善乎我得見女如是，則我心中之憂除去也。鮮，息淺反，徐音仙。覯，古候反。女音汝，一夲作見女行如是。"
                },
                {
                    "paragraph": "髙山仰止，景行行止。四牡騑騑，六轡如琴。",
                    "zhushu": "景，大也。箋云：景，明也。諸大夫以爲賢女旣進，則王亦庻幾古人有髙德者則慕仰之，有明行者則而行之。其御群臣，使之有禮，如御四馬騑騑然。持其敎令，使之調均，亦如六轡緩急有和也。○仰止，夲或作仰之。景行，下孟反，注有明行同。牡，茂口反。騑，孚非反。調音條。和，胡卧反。"
                },
                {
                    "paragraph": "覯爾新昬，以慰我心。",
                    "zhushu": "慰，安也。箋云：我得見女之新昬如是，則以慰除我心之憂也。新昬，謂季女也。慰，怨也。怨，於願反，王申爲怨恨之義，韓詩作以愠我心。愠，恚也，夲或作慰，安也，是馬融義。馬融、張昭論之詳矣。",
                    "type": 2
                },
                {
                    "paragraph": "車舝五章，章六句。",
                    "zhushu": "",
                    "type": 2
                },
                {
                    "paragraph": "青蠅大夫刺幽王也。",
                    "zhushu": "蠅，餘仍反。"
                },
                {
                    "paragraph": "營營青蠅，止于樊。",
                    "zhushu": "興也。營營，往來貌。燓，藩也。箋云：興者，蠅之爲蟲汙白，使黒使白，喻佞人變亂善惡也。言止于藩，欲外之令逺物也。營如字，說文作𮘠，云：小聲也。樊音煩。藩，方元反，一夲甫煩反。汙，汙辱之。汙，烏路反。令，力成反。逺，于萬反。"
                },
                {
                    "paragraph": "豈弟君子，無信讒言。",
                    "zhushu": "箋云：豈弟，樂易也。豈，開在反。弟如字。樂音洛。易，以䜴反。"
                },
                {
                    "paragraph": "營營青蠅，止于𣗥。讒人罔極，交亂四國。",
                    "zhushu": "箋云：極，猶已也。"
                },
                {
                    "paragraph": "營營青蠅，止于榛。",
                    "zhushu": "榛，所以爲藩也。榛，士巾反，又側巾反。"
                },
                {
                    "paragraph": "讒人罔極，構我二人。",
                    "zhushu": "箋云：構，合也。合猶交亂也。構，古豆反。韓詩：構，亂也。",
                    "type": 2
                },
                {
                    "paragraph": "青蠅三章，章四句。",
                    "zhushu": "",
                    "type": 2
                },
                {
                    "paragraph": "賔之衛武公刺時也。幽王荒廢，媟近小人，飲酒無度，天下化之。君臣上下，沈湎淫液。武公旣入，而作是詩也。",
                    "zhushu": "淫液者，飲酒時情態也。武公入者，入爲王卿土。筵音延。媟，息列反。近，附近之近，沈直林反，或作耽，都南反。湎，莫衍反，飲酒齊其色曰湎，徐莫顯反。液音亦。態，他代反。"
                },
                {
                    "paragraph": "賔之初筵，左右秩秩。",
                    "zhushu": "秩秩然，肅敬也。箋云：筵，席也。左右，謂折旋揖讓也。秩秩，知也。先王將祭，必射以擇士。大射之禮，賔初入門，登堂即席，其趨翔威儀甚審知，言不失禮也。射禮有三：有大射，有賔射，有燕射。秩，直乙反。折，之舌反。知音智，下同。"
                },
                {
                    "paragraph": "籩豆有楚，殽核維旅。",
                    "zhushu": "楚，列貌。殽，豆實也。核，加籩也。旅，陳也。箋云：豆實，𦵔醢也。籩實，有桃梅之屬。凢非榖而食之曰殽。殽，户交反。核，户革反。𦵔，側居反。"
                },
                {
                    "paragraph": "酒旣和𣅀，飲酒孔偕。",
                    "zhushu": "箋云：和旨，猶調美也。孔，甚也。王之酒已調羙，衆賔之飲酒又威儀齊一，言主人敬其事，而衆賔粛慎也。偕音皆。"
                },
                {
                    "paragraph": "鍾鼔旣設，舉醻逸逸。",
                    "zhushu": "逸逸，往來次序也。箋云：鍾鼔於是言旣設者，將射改縣也。醻，市由反。縣音玄。"
                },
                {
                    "paragraph": "大侯旣抗，弓矢斯張。",
                    "zhushu": "大侯，君侯也。抗，舉也。有燕射之禮。箋云：舉者，舉鵠而棲之於侯也。周禮梓人：張皮侯而棲鵠。天子諸侯之射，皆張三侯，故君侯謂之大侯，大侯張而弓矢亦張，節也。將祭而射，謂之大射。下章言烝衎烈祖，其非祭與？抗，苦浪反。張如字。鵠，古沃反，鳴鵠也。說文云：即鵲也，小而難中。又云：鵠者，覺也，直也，射者直己志。棲音西，著也。梓音子。衎，苦且反。與音餘，夲作乎，又作也，並非。"
                },
                {
                    "paragraph": "射夫旣同，獻爾發功。",
                    "zhushu": "箋云：射夫，衆射者也。獻猶奏也。旣此衆耦，乃誘射，射者乃登射，各奏其發矢中的之功。發如字，徐音廢。比，毗志反。中，丁仲反。"
                },
                {
                    "paragraph": "發彼有的，以祈爾爵。",
                    "zhushu": "的，質也。祈，求也。箋云：發，發矢也。射者與其耦拾發，發矢之時，各心競云：我以此求爵女。爵，射爵也。射之禮，勝者飲不勝，所以飬病也。故論語曰：下而飲，其爭也君子。的，夲亦作勺，同，音的。祈音其。拾，其劫反，更也。飲，於鴆反，下同。爭，爭闘之爭。"
                },
                {
                    "paragraph": "籥舞笙鼔，樂旣和奏。烝衎烈祖，以洽百禮。",
                    "zhushu": "秉籥而舞，與笙鼔相應。箋云：籥，管也。殷人先求諸陽，故𥙊祀先奏樂，滌蕩其聲也。烝，進。衎，樂。烈，美。洽，合也。奏樂和，必進樂其先祖，於是又合見天下諸侯所獻之禮。籥，余若反。衎，苦且反。洽，戸夾反。應，應對之應。滌，徙歴反。樂音洛，下樂其、湛樂、喜樂、下文曰樂並同。"
                },
                {
                    "paragraph": "百禮旣至，有壬有林。",
                    "zhushu": "壬，大。林，君也。箋云：壬，任也。謂卿大夫也。諸侯所獻之禮，旣陳於庭，有卿大夫，又有國君，言天下徧至，得万國之歡心。徧音遍。"
                },
                {
                    "paragraph": "錫爾純嘏，子孫其湛。",
                    "zhushu": "嘏，大也。箋云：純，大也。嘏，謂尸與主人以福也。湛，樂也。王受神之福於戸，則王之子孫皆喜樂也。錫音析。嘏，古雅反。湛，荅南反。"
                },
                {
                    "paragraph": "其湛曰樂，各奏爾能。賔載手仇，室人入又。",
                    "zhushu": "手，取也。室人，主人也。主人請射於賔，賔許諾，自取其匹而射。主人亦入于次，又射以耦賔也。箋云：子孫各奏爾能者，謂旣湛之後，各酌獻尸，尸酢而卒爵也。士之祭禮，上嗣舉奠，因而酌尸。天子則有子孫獻尸之禮。文王丗子曰：其登餕獻受爵，則以上嗣，是也。仇讀曰𣂏。室人，有室中之事者，謂佐食也。又，復也。賔手挹酒，室人復酌爲加爵。能如字，徐奴代反，又奴來反。仇，毛音求，鄭讀爲𣂏，音俱。餕，子峻反。復，扶又反，下皆同。挹，一入反。"
                },
                {
                    "paragraph": "酌彼康爵，以奏爾時。",
                    "zhushu": "酒所以安體也。時，中者也。箋云：康，虚也。時，謂心所尊者也。加爵之間，賔與兄弟交錯相醻，卒爵者，酌之以其所尊，亦交錯而已，又無次也。中，張仲反，又一夲作人。"
                },
                {
                    "paragraph": "賔之初筵，温温其恭。",
                    "zhushu": "箋云：此復言𥘉筵者，旣祭，王與族人燕之筵也。王與族人燕，以異姓爲賔。温温，柔和也。"
                },
                {
                    "paragraph": "其未醉止，威儀反反。曰旣醉止，威儀幡幡。舎其坐遷，屢舞僊僊。",
                    "zhushu": "反反，言重慎也。幡幡，失威儀也。遷，徙。屢，數也。僊僊然。箋云：此言賔𥘉即筵之時，能自勑戒以禮，至於旅酬，而小人之態出。言王旣不得君子以爲賔，又不得有𢘆之人，所以敗亂天下，率如此也。反如字，韓詩作眅，眅，蒲板反，善貌。曰音越，下是曰皆同，下章放此。幡，孚𡊮反。舍音捨。坐如字，徐才卧反。屢，力具反，注及下同，夲作婁。僊音仙。數音朔。熊，他代反。率音𩔖，又所律反。"
                },
                {
                    "paragraph": "其未醉止，威儀抑抑。曰旣醉止，威儀怭怭。是曰旣醉，不知其秩。",
                    "zhushu": "抑抑，慎宻也。怭怭，媟嫚也。秩，常也。抑，於力反。怭，毗必反，又符筆反，說文作怭，平一反。媟，息列反。嫚音慢。"
                },
                {
                    "paragraph": "賔旣醉止，載號載呶。亂我籩豆，屢舞僛僛。是曰旣醉，不知其郵。側弁之俄，屢舞傞傞。",
                    "zhushu": "號、呶，號呼、謹呶也。僛僛，舞不能自正也。傞傞，不止也。箋云：郵，過。側，傾也。俄，傾貌。此更言賔旣醉而異章者，善爲無算爵以後也。傞，素多反，一音倉柯反。呶，女交反。"
                },
                {
                    "paragraph": "旣醉而出，並受其福。醉而不出，是謂伐德。飮酒孔嘉，維其令儀。",
                    "zhushu": "箋云：出猶去也。孔，甚。令，善也。賔醉則出，與主人俱有美譽。醉至若此，是誅伐其德也。飲酒而誠得嘉賔，則於礼有善威儀。武公見王之失礼，故以此言箴之。箴，之林反。"
                },
                {
                    "paragraph": "凡此飮酒，或醉或否。旣立之監，或佐之史。彼醉不臧，不醉反耻。",
                    "zhushu": "立酒之監，佐酒之史。箋云：凡此者，凡此時天下之人也。飲酒於有醉者，有不醉者，則立監使視之，又助以史使督酒，欲令皆醉也。彼醉則已不善，人所非惡，反復取未醉者耻罰之。言此者，疾之也。令，力呈反。惡，烏路反。否，協音𥙷美切。史如字。疾音習，惡也。"
                },
                {
                    "paragraph": "式勿從謂，無俾大怠。匪言勿言，匪由勿語。",
                    "zhushu": "箋云：式讀曰慝。勿猶無也。俾，使。由，從也。武公見時人多說醉者之狀，或以取怨致讐，故爲設禁。醉者有惡過，女無就而謂之也。當防䕶之，無使顛仆至於怠慢也。其所陳說，非所當説，無爲人說之也，亦無從而行之也，亦無以語人也，皆爲其聞之將恚怒也。式如字，又云用也，鄭讀作慝，他得反。怠音太，徐勑佐反。語，魚據反。為，于僞反。顛，都田反。仆，何音赴，一音蒲。恚，一瑞反。"
                },
                {
                    "paragraph": "由醉之言，俾出童羖。",
                    "zhushu": "羖，羊不童也。箋云：女從行醉者之言，使女岀無角之羖羊，脅以無然之物，使戒深也。羖羊之牲，牝牡有角。出如字，徐尺遂反。羖音古。脅，許業反。"
                },
                {
                    "paragraph": "三爵不識，矧敢多又？",
                    "zhushu": "箋云：矧，况。又，復也。當言我於此醉者，飮三爵之不知，况能知其多復飲乎？三爵者，獻也，酬也，酢也。矧，失忍反，音申。",
                    "type": 2
                },
                {
                    "paragraph": "賔之𥘉筵五章，章十四句。",
                    "zhushu": "",
                    "type": 2
                },
                {
                    "paragraph": "甫田之什十篇，三十九章，二百九十六句。",
                    "zhushu": ""
                }
            ]
        },
        {
            "name": "小雅魚藻之什詁訓傳第二十二",
            "paragraphs": [
                {
                    "paragraph": "魚藻之什詁訓傳第二十二",
                    "zhushu": "",
                    "type": 1
                },
                {
                    "paragraph": "毛詩小雅",
                    "zhushu": "",
                    "type": 2
                },
                {
                    "paragraph": "魚藻刺幽王也。言萬物失其性，王居鎬京，將不能以自樂，故君子思古之武王焉。",
                    "zhushu": "箋云：萬物失其性者，王政教衰，隂陽不和，羣生不得其所也。將不能以自樂，言必自是有危亡之禍也。藻音早。鎬，胡老反。樂音洛，篇内注八音之樂一字音岳，餘並同。"
                },
                {
                    "paragraph": "魚在在藻，有頒其首。",
                    "zhushu": "頒，大首皃。魚似依蒲藻，爲得其性。箋云：藻，水草也。魚之依水草，猶人之依明王也。明王之時，魚何所處乎？處於藻。旣得，其性則肥充，其首頒然。此時人物皆得其所，正言魚者，以潛逃之𩔖信其著見。頒，符云反，説文注同。見音現。"
                },
                {
                    "paragraph": "王在在鎬，豈樂飲酒。",
                    "zhushu": "箋云：豈亦樂也。天下平安，萬物得其性，武王何所處乎？處于鎬京，樂八音之樂，與羣臣飮酒而已。今幽王惑于襃姒，萬物失其性，方有危亡之禍，而亦豈樂飮酒於鎬京而無悛心？故以此刺焉。豈，本亦作愷，同，苦在反，樂也。悛，漆全反，改也，沈又七旬反。"
                },
                {
                    "paragraph": "魚在在藻，有莘其尾。",
                    "zhushu": "莘，所巾反，箋云：長皃。"
                },
                {
                    "paragraph": "王在在鎬，飲酒樂豈。",
                    "zhushu": ""
                },
                {
                    "paragraph": "魚在在藻，依于其蒲。王在在鎬，有那其居。",
                    "zhushu": "那，安貌。天下平安，王無四方之虞，故其居處那然安也。那，乃多反。",
                    "type": 2
                },
                {
                    "paragraph": "魚藻三章，章四句。",
                    "zhushu": "",
                    "type": 2
                },
                {
                    "paragraph": "采菽刺幽王也。侮慢諸侯，諸侯來朝，不能錫命以禮，數徵㑹之而無信義。君子見微而思古焉。",
                    "zhushu": "箋云：幽王徵㑹諸侯，爲合義兵征討有罪，旣往而無之，是於義事不信也。君子見其如此，知其後必見攻伐，將無救也。菽，本亦作叔。侮，亡甫反。朝，直遥反，篇内皆同。數，色角反，音朔。㑹如字。爲，于僞反。"
                },
                {
                    "paragraph": "采菽采菽，筐之筥之。",
                    "zhushu": "興也。菽，所以芼太牢而待君子也。羊則苦，豕則薇。箋云：菽，大豆也。采之者，采其葉以爲藿。三牲：牛、羊、豕，芼以藿。王饗賔客，有生爼，乃用鉶羮，故使采之。筐音匡。筥音舉。芼，亡報反。薇音微。藿，火郭反。"
                },
                {
                    "paragraph": "君子來朝，何鍚予之？雖無予之，路車乗馬，",
                    "zhushu": "君子，謂諸侯也。箋云：賜諸侯以車馬，言雖無予之，尚以爲薄。乗，純政反，下注同。"
                },
                {
                    "paragraph": "又何予之？玄衮及黼。",
                    "zhushu": "玄衮，卷龍也。白與黒謂之黼。箋云：及，與也。玄衮，玄衣而畫以卷龍也。黼，黼黻，謂絺衣也。諸公之服自衮冕而下，侯伯自鷩冕而下，子男自毳冕而下。王之賜，維用有文章者。衮，古本反。玄衮，冕服。黼音斧。卷，卷免反，下同，本又作衮。黻音弗。絺，知里反，本又作黹，同，雉知反。鷩，必滅反，冕也。毳，尺鋭反，音遂。"
                },
                {
                    "paragraph": "觱沸檻泉，言采其芹。",
                    "zhushu": "觱沸，泉出皃，檻泉，正出也。箋云：言，我也。芹，菜也，可以爲菹，亦所用待君子也。我使采其水中芹者，尚潔清也。周礼：芹菹，鴈醢。觱音必。沸音弗。檻，銜覧反，徐下斬反。爾雅云：檻泉正出。正出，湧出也。芹，巨斤反。菹，側魚反。清如字，一音才性反。鴈音雁，如字。"
                },
                {
                    "paragraph": "君子來朝，言觀其旂。其旂淠淠，鸞聲嘒嘒。載驂載駟，君子所届。",
                    "zhushu": "淠淠，動也。嘒嘒，中節也。箋云：届，極也。諸侯來朝，王使人迎之，因觀其衣服車乗之威儀，所以爲敬，且省禍福也。諸侯將朝于王，則驂乗乘四馬而往。此之服飾，君子法制之極也。言其尊，而王今不尊也。旂，巨幾反。淠，匹弊反，徐孚葢反，又芳計反。嘒，呼惠反。驂，七南反，騑馬曰驂。駟音四。届音界。中，丁仲反，音衆。諸侯將朝于王，一本無于字，皆以王字絶句，一讀諸侯將朝絶句，以王字下屬。乗乗，上音承證反，下音䋲。往如字。極，紀力反。"
                },
                {
                    "paragraph": "赤芾在股，邪幅在下。彼交匪紓，天子所予。",
                    "zhushu": "諸侯赤芾邪幅。幅，偪也，所以自偪束也。紓，緩也。箋云：芾，大古蔽膝之象也。冕服謂之芾，其他服謂之韠，以韋爲之，其制上廣一尺，下廣二尺，長三尺，其頸五寸，肩革𢃄博二寸。脛本曰股。邪幅，如今行縢也。偪束其脛，自足至𦡀，故曰在下。彼與人交接，自偪束如此，則非有觧怠紓緩之心。天子以是故賜予之。芾音弗。股音古。邪，似嗟反，注同。幅音福。紓音舒。予音與。偪，彼力反。大音泰。韠音必。廣，光曠反，下同。長，直亮反。脛，胡定反。縢，徒登反。觧怠，古賣反。心如字。"
                },
                {
                    "paragraph": "樂只君子，天子命之。樂只君子，福禄申之。",
                    "zhushu": "申，重也。箋云：只之言是也。古者天子賜諸侯也，以礼樂樂之，乃後命予之也。天子賜之，神則以福禄申重之，所謂神謀鬼謀也。刺今王不然。樂音洛。只音止。重，直用反，下同。禮樂樂之，上音岳，下音洛。"
                },
                {
                    "paragraph": "維柞之枝，其葉蓬蓬。",
                    "zhushu": "蓬蓬，盛皃。箋云：此興也。柞之幹猶先祖也，枝猶子孫也。其葉蓬蓬，喻賢才也。正以柞爲興者，柞之葉新將生，故乃落於地，以喻繼世以德相承者明也。柞，子洛反，又音昨，木名。蓬，歩公反，注同。"
                },
                {
                    "paragraph": "樂只君子，殿天子之邦。樂只君子，萬福攸同。",
                    "zhushu": "殿，鎮也。殿，多見反，注同。鎮，陟慎反，又音珍，本作填。"
                },
                {
                    "paragraph": "平平左右，亦是率從。",
                    "zhushu": "平平，辯治也。箋云：率，循也。諸侯之有賢才之德，能辯治其連屬之國，使得其所，則連屬之國亦循順之。平，婢延反，韓詩作便便，云：閑雅之貌。"
                },
                {
                    "paragraph": "汎汎楊舟，紼纚維之。",
                    "zhushu": "紼，繂也。纚，緌也。明王能維持諸侯也。箋云：楊木之舟，浮於水上，汎汎然東西無所定，舟人以紼繫其緌以制行之，猶諸侯之治民，御之以禮法。汎，芳劍反。紼音弗。纚，力池反，韓詩云：筰也。筰音才各反。緌，如誰反。"
                },
                {
                    "paragraph": "樂只君子，天子蔡之。樂只君子，福禄膍之。",
                    "zhushu": "葵，揆也。膍，厚也。葵，其維反。膍，頻尸反，韓詩作肶，注同。"
                },
                {
                    "paragraph": "優哉游哉，亦是戾矣。",
                    "zhushu": "戾，至也。諸侯有盛德者，亦優㳺自安止於是，言思不出其位。箋云：戾，止也。",
                    "type": 2
                },
                {
                    "paragraph": "采菽五章，章八句。",
                    "zhushu": "",
                    "type": 2
                },
                {
                    "paragraph": "角弓父兄刺幽王也。不親九族，而好讒佞。骨肉相怨，故作是詩也。",
                    "zhushu": "好，呼報反。"
                },
                {
                    "paragraph": "騂騂角弓，翩其反矣。",
                    "zhushu": "興也。騂騂，調和也。不善紲檠巧用，則翩然而反。箋云：興者，喻王與九族不以恩禮御待之，則使之多怨也。騂，息營反，沈又許榮反，說文作弲，音火全反。翩，匹然反。紲，息列反，弓䩛也。檠音景，弓匣也。說文云：榜也，謂輔也。怨如字。"
                },
                {
                    "paragraph": "兄弟昏姻，無胥逺矣。",
                    "zhushu": "箋云：胥，相也。骨肉之親，當相親信，無相疏逺，則以親親之望，易以成怨。弓之爲物，張之則内向而來，弛之則外反而去，有似兄弟昏姻親疎逺近之意。又云：騂騂角弓，旣翩然而反矣。兄弟昏姻，則豈可以相逺哉？胥音息徐反。"
                },
                {
                    "paragraph": "爾之逺矣，民胥然矣。爾之教矣，民胥傚矣。",
                    "zhushu": "箋云：爾，女，女幽王也。胥，皆也。言王女不親骨肉，則天下之人皆知之。見女之教令無善無惡，所尚者天下之人皆學之。言上之化下，不可不慎。俲，戸敎反。"
                },
                {
                    "paragraph": "此令兄弟，綽綽有𥙿。不令兄弟，交相爲瘉。",
                    "zhushu": "綽綽，寛也。𥙿，饒。瘉，病也。箋云：令，善也。綽，處若反。𥙿，羊樹反。瘉，羊主反。"
                },
                {
                    "paragraph": "民之無良，相怨一方。",
                    "zhushu": "箋云：良，善也。民之意不獲，當反側之於身，思彼所以然者而恕之。無善心之人，則徙居一処怨恚之。處，昌慮反。恚，一瑞反。"
                },
                {
                    "paragraph": "受爵不讓，至于己斯亡。",
                    "zhushu": "爵禄不以相讓，故怨禍及之。比周而黨愈少，鄙争而名愈辱，求安而身愈危。箋云：斯，此也。比，毗志反。"
                },
                {
                    "paragraph": "老馬反爲駒，不顧其後。",
                    "zhushu": "己老矣，而孩童慢之。箋云：比喻幽王見老人反悔慢之，遇之如㓜稚，不自顧念後至年老，人之遇己亦將然。駒音拘。争，争闘之争。孩，本作咳，户才反。許慎云：小兒𥬇也。稚音稺。"
                },
                {
                    "paragraph": "如食冝饇，如酌孔取。",
                    "zhushu": "饇，飽也。箋云：王如食老者，則冝令之飽；如飲老者，則當孔取。孔取，謂度其所勝多少。凡噐之孔，其量大小不同，老者氣力弱，故取義焉。王有族食、族燕之禮。食音嗣，注同。冝如字，注同，夲作儀，韓詩云：儀，我也。饇，於據反，徐又於具反。取如字，沈又音娶。令，力呈反。飲，於鴆反。度，待洛反。勝音升。量音量。"
                },
                {
                    "paragraph": "毋教猱升木，如塗塗附。",
                    "zhushu": "猱，猿屬。塗，泥。附，著也。箋云：毋，禁辝。猱之性善登木，若敎使其爲之，必也。附，木桴也。塗之性善著，若以塗附，其著亦必也。以喻人之心皆有仁義，敎之則進。猱，乃刀反，沈乃遘反。附如字。猿音𡊮，字或作猨。著，直略反，下同。桴音孚。"
                },
                {
                    "paragraph": "君子有徽猷，小人與屬。",
                    "zhushu": "徽，美也。箋云：猷，道也。君子有美道以得聲譽，則小人亦樂與之而自連屬焉。令無良之人相怨，王不敎之。徽音暉。屬音蜀，注同，讀者亦音樹。樂音洛，又音岳，又五敎反，下樂善同。"
                },
                {
                    "paragraph": "雨雪瀌瀌，見晛曰消。",
                    "zhushu": "晛，日氣也。箋云：雨雪之盛瀌瀌然，至日將出，其氣始見，人則皆稱曰：雪今消釋矣。喻小人雖多，王若欲興善政，則天下聞之，莫不曰：小人今誅㓕矣。其所以然者，人心皆樂善，王不啓教之。雨，于付反，注及下同。瀌，符嬌反，徐符彪反，又方苗反。見如字，下文同。韓詩作曣，音於見反，云：曣見，日出也。晛，乃見反。曰音𧻗，下同，韓詩作聿，劉向同。始見，賢遍反，又如字。"
                },
                {
                    "paragraph": "莫肯下遺，式居婁驕。",
                    "zhushu": "箋云：莫，無也。遺讀曰隨。式，用也。婁，歛也。今王不以善政啓小人之心，則無貴謙虚，以礼相卑下，先人而後己。用比自居處，歛其驕慢之過者。婁，王力住反，數也。徐云：鄭音樓。爾雅云：哀、鳩、樓，聚也。沈力俱反。"
                },
                {
                    "paragraph": "雨雪浮浮，見晛曰流。",
                    "zhushu": "浮浮，猶瀌瀌也。流，流而去也。"
                },
                {
                    "paragraph": "如蠻如髦，我是用憂。",
                    "zhushu": "蠻，南蠻也。髦，夷髦也。箋云：今小人之行如夷狄，而王不能變化之，我用是爲大憂也。髦，西夷别名。武王伐紂，其等有八囯從焉。髦，舊音毛，㝷毛、鄭之意，當与尚書同，音莫侯反。行，下孟反。",
                    "type": 2
                },
                {
                    "paragraph": "角弓八章，章四句。",
                    "zhushu": "",
                    "type": 2
                },
                {
                    "paragraph": "菀栁刺幽王也。暴虐無親，而刑罰不中，諸侯皆不欲朝。言王者之不可朝事也。",
                    "zhushu": "菀音鬱，徐於阮反。中，丁仲反，下注不中同。朝，直遥反，篇内同。"
                },
                {
                    "paragraph": "有菀者栁，不尚息焉。",
                    "zhushu": "興也。菀，茂木也。箋云：尚，庻幾也。有菀然枝葉茂盛之栁，行路之人豈有不庻幾欲就之止息乎？興者，喻王有盛德，則天下皆庻幾願往朝焉，憂今不然。"
                },
                {
                    "paragraph": "上帝甚蹈，無自暱焉。",
                    "zhushu": "蹈，動。暱，近也。箋云：蹈讀曰悼。上帝乎者，愬之也。今幽王暴虐，不可以朝事，甚使我心中悼病，是以不從而近之。釋己所以不朝之意。蹈音悼。暱，女栗反，又女筆反，徐乃吉反。"
                },
                {
                    "paragraph": "俾予靖之，後予極焉。",
                    "zhushu": "靖，治。極，至也。箋云：靖，謀。俾，使。極，誅也。假使我朝王，王留我，使我謀政事。王信讒，不察功考績，後反誅放我。是言王刑罰不中，不可朝事也。俾，必爾反，夲作卑，後皆同。極，毛如字，鄭音𣗥。"
                },
                {
                    "paragraph": "有菀者栁，不尚愒焉。",
                    "zhushu": "愒，息也。愒，欺例反，徐丘麗反。"
                },
                {
                    "paragraph": "上帝甚蹈，無自瘵焉。",
                    "zhushu": "瘵，病也。箋云：瘵，接也。瘵，則界反，鄭音際。"
                },
                {
                    "paragraph": "俾予靖之，後予邁焉。",
                    "zhushu": "箋云：邁，行也。行亦放也。春秋傳曰：予將行之。"
                },
                {
                    "paragraph": "有鳥髙飛，亦傅于天。彼人之心，于何其臻？",
                    "zhushu": "箋云：傅、臻，皆至也。彼人，斥幽王也。鳥之髙飛，極至於天耳。幽王之心，於何所至乎？言其轉側无常，人不知其所届。傳音附。"
                },
                {
                    "paragraph": "曷予靖之？居以㓙矜。",
                    "zhushu": "曷，害。矜，危也。箋云：王何爲使我謀之，隨而罪我，居我以凶危之地？謂四𧜟也。𧜟，延丗反。",
                    "type": 2
                },
                {
                    "paragraph": "菀栁三章，章六句。",
                    "zhushu": "",
                    "type": 2
                },
                {
                    "paragraph": "都人士周人刺衣服無常也。古者長民，衣服不貳，從容有常，以齊其民，則民德歸壹。傷今不復見古人也。",
                    "zhushu": "服，謂冠弁衣裳也。古者，明王時也。長民，謂凡在民上倡率者也。變易无常謂之貳。從容，謂休燕也。休燕猶有常，則朝夕明矣。一者，專也，同也。長，張丈反，注同。貳音二。從，七容反。復，扶又反，下住同。率，色𩔖反。朝，直遥反。"
                },
                {
                    "paragraph": "彼都人士，狐裘黄黄，其容不改。出言有章。",
                    "zhushu": "彼，彼明王也。箋云：城郭之域曰都。古明王時，都人之有土行者，冬則衣狐裘黄黄然，取温𥙿而已。其動作容貌旣有常，吐口言語又有法度文章。疾今奢淫，不自責以過差。出如字。行，下孟反，下文行歸、注操行同。衣，於旣反。差，𥘉賣反，又如字。"
                },
                {
                    "paragraph": "行歸于周，萬民所望。",
                    "zhushu": "周，忠信也。箋云：于，於也。都人之土，所行要歸扵忠信。其餘萬民寡識者，咸瞻望而法俲之。又疾今不然。所望如字，協韻音亡。"
                },
                {
                    "paragraph": "彼都人士，臺笠緇撮。",
                    "zhushu": "臺所以禦暑，笠所以禦雨也。緇撮，緇布冠也。箋云：臺，夫湏也。都人之士，以臺皮爲笠，緇布爲冠，古明王之時，儉且節也。臺如字，爾雅作薹，草名。笠音立。緇，側其反。撮，七活反。夫音符，夲亦作扶。"
                },
                {
                    "paragraph": "彼君子女，綢直如髮。",
                    "zhushu": "密直如髪也。箋云：彼君子女者，謂都人之家女也。其情性密緻，操行正直，如髪之夲末无隆殺也。綢，直留反。緻，直置反，本亦作致。隆，俗作降。殺，所界反，又所例反。"
                },
                {
                    "paragraph": "我不見𠔃，我心不說。",
                    "zhushu": "箋云：疾時皆奢淫，我不復見今士女之然者，心思之而憂也。○我不見，第二章作不見，後三章作弗見，一夲四章同作不見。說音恱。"
                },
                {
                    "paragraph": "彼都人士，充耳琇實。",
                    "zhushu": "琇，美石也。箋云：言以美石爲瑱。瑱，塞耳。琇音秀，徐音誘。瑱，他見反。"
                },
                {
                    "paragraph": "彼君子女，謂之尹吉。",
                    "zhushu": "尹，正也。箋云：吉讀爲姞。尹氏、姞氏，周室昬𡛸之舊姓也。人見都人之家女，咸謂之尹氏、姞氏之女，言有礼法。吉，毛如字，鄭讀爲姞，其吉反，又其乙反。"
                },
                {
                    "paragraph": "我不見𠔃，我心苑結。",
                    "zhushu": "箋云：苑猶屈也，積也。苑，於粉反，徐音欎，又於阮反。"
                },
                {
                    "paragraph": "彼都人士，垂帶而厲。彼君子女，卷髮如蠆。",
                    "zhushu": "厲，帶之垂者。箋云：而亦如也。而厲，如鞶厲也。鞶必垂厲以爲飾。厲，子當作裂。蠆，螫蟲，尾末揵然，似婦人髪末曲上卷然者也。帶，夲亦作蔕，音帶。厲，毛如字，鄭作裂，音列。卷音權，注及下同。蠆，𠡠邁反，又𠡠界反。通俗文云：長尾爲蠆，短尾爲蠍。蠍，虚伐反。鞶，薄寒反。螫音釋，夲又作蠚，呼莫反。揵，其言反，又音虞。漢書音義云：㪯也。又渠偃反，一音其蹇反。上，時掌反。"
                },
                {
                    "paragraph": "我不見兮，言從之邁。",
                    "zhushu": "箋云：言亦我也。邁，行也。我今不見士女此飾，心思之，欲從之行。言已憂悶欲自殺，求從古人。"
                },
                {
                    "paragraph": "匪伊垂之，帶則有餘。匪伊卷之，髮則有旟。",
                    "zhushu": "旟，揚也。箋云：伊，垂也。此言士非故垂此帶也，帶於礼自當有餘也。女非故卷此髮也，髮於礼自當有旟也。旟，枝旟揚起也。旟音餘。"
                },
                {
                    "paragraph": "我不見兮，云何盱矣。",
                    "zhushu": "箋云：盱，病也。思之甚，云何乎我今已病也。盱，喜俱反。",
                    "type": 2
                },
                {
                    "paragraph": "都人士五章，章六句。",
                    "zhushu": "",
                    "type": 2
                },
                {
                    "paragraph": "采緑刺怨曠也。幽王之時多怨曠者也。",
                    "zhushu": "怨曠者，君子行役過時之所由也。而刺之者，譏其不但憂思而已，欲從君子於外，非礼也。思，息嗣反，下皆同。"
                },
                {
                    "paragraph": "終朝采緑，不盈一匊。",
                    "zhushu": "興也。自旦及食時爲終朝。兩手曰匊。竿云：緑，王芻也，易得之菜也。終朝采之而不滿手，怨曠之深，憂思不專於事。匊，弓六反，注本或一手曰匊。王芻，楚俱反，草也。易，以䜴反。"
                },
                {
                    "paragraph": "予髮曲局，薄言歸沐。",
                    "zhushu": "局，卷也。婦人夫不在則不容飾。箋云：言，我也。礼，婦人在夫家，笄象笄。今曲卷其髪，憂思之甚也。有云君子將㱕者，我則沐以待之。局，其玉反。卷音權，下同，又眷勉反，沈其言反。"
                },
                {
                    "paragraph": "終朝采藍，不盈一䄡。",
                    "zhushu": "衣蔽前謂之䄡。箋云：藍，染草也。䄡，尺占反。郭璞云：今之蔽𦡀。"
                },
                {
                    "paragraph": "五日爲期，六日不詹。",
                    "zhushu": "詹，至也。婦人五日一御。箋云：婦人過於時乃怨曠。五日、六日者，五月之日，六月之日也。期至五月而㱕，今六月猶不至，是以憂思。詹音占。"
                },
                {
                    "paragraph": "之子于狩，言韔其弓。之子于釣，言綸之繩。",
                    "zhushu": "箋云：之子，是子也，謂其君子也。于，往也。綸，釣繳也。君子往狩與？我當從之，爲之韔弓；其往釣與？我當從之，爲之繩繳。今怨曠，自恨𥘉行時不然。狩，尺救反。韔，勑亮反，㢰也，沈治亮反，夲亦作鬯。釣音弔。綸音倫。繳音灼，亦作𦅾，同。與音餘，下同。爲，于偽反，下同。"
                },
                {
                    "paragraph": "其釣維何？維魴及鱮。維魴及鱮，薄言觀者。",
                    "zhushu": "箋云：觀，多也。此羙其君子有技藝也。釣必得魴、鱮，魴、鱮是云其多者耳。其衆雜魚乃衆多矣。○魴音防。鱮音叙。觀，古玩反，韓詩作覩。技，其綺反。",
                    "type": 2
                },
                {
                    "paragraph": "采緑四章，章四句。",
                    "zhushu": "",
                    "type": 2
                },
                {
                    "paragraph": "黍苗刺幽王也。不能膏潤天下，卿士不能行召伯之職焉。",
                    "zhushu": "陳宣王之德，召伯之功，以刺幽王及其群臣廢此恩澤事業也。膏，古報反，下同。召，上照反，注及下同。"
                },
                {
                    "paragraph": "芃芃黍苗，隂雨膏之。",
                    "zhushu": "興也。芃芃，長大貌。箋云：興者，喻天下之民如黍苗然，宣王能以恩澤育飬之，亦如天之有隂雨之潤。芃，蒲東反，一音扶雄反。長，張丈反。"
                },
                {
                    "paragraph": "悠悠南行，召伯勞之。",
                    "zhushu": "悠悠，行貌。箋云：宣王之時，使召伯營謝邑，以定申伯之國。將徒役南行，衆多悠悠然，召伯則能勞來勸說以先之。勞，力報反，注及下篇注同。將徒役，一夲作將師旅。來音賚。說音恱，又始銳反。"
                },
                {
                    "paragraph": "我任我輦，我車我牛。我行旣集，蓋云歸哉。",
                    "zhushu": "任者，輦者，車者，牛者。箋云：集猶成也。盖猶皆也。營謝轉餫之役，有負任者，有輓輦者，有將車者，有牽傍牛者。其所為南行之事旣成，召伯則皆告之云：可㱕哉！刺今王使民行役，曽无休止時。任音壬，注同。輦，力展反，沈連典反。餫音運，本又作運。輓音晚。傍，薄浪反。爲，于偽反。"
                },
                {
                    "paragraph": "我徒我御，我師我旅。我行旣集，蓋云歸處。",
                    "zhushu": "徒行者，御車者，師者，旅者。箋云：歩行曰徒。召伯營謝邑，以兵衆行。其士卒有歩行者，有御兵車者。五百人爲旅，五旅爲師。春秋傳曰：諸侯之制，君行師從，卿行旅從。卒，尊忽反，一夲作衆。從，才用反，下同。"
                },
                {
                    "paragraph": "肅肅謝功，召伯營之。烈烈征師，召伯成之。",
                    "zhushu": "謝，邑也。箋云：肅肅，嚴正之貌。營，治也。烈烈，威武貌。征，行也。美召伯治謝邑則使之嚴正，將師旅行則有威武。治，直吏反，下同。"
                },
                {
                    "paragraph": "原隰旣平，泉流旣清。召伯有成，王心則寜。",
                    "zhushu": "土治曰平，水治曰清。箋云：召伯營謝邑，相其原隰之冝，通其水泉之利。此功旣成，宣王之心則安也。又刺今王臣无成功而亦心安。相，息亮反。",
                    "type": 2
                },
                {
                    "paragraph": "黍苗五章，章四句。",
                    "zhushu": "",
                    "type": 2
                },
                {
                    "paragraph": "隰桑刺幽王也。小人在位，君子在野。思見君子，盡心以事之。",
                    "zhushu": ""
                },
                {
                    "paragraph": "隰桑有阿，其葉有難。",
                    "zhushu": "興也。阿然，羙貌。難然，盛貌。有以利人也。箋云：隰中之桑，枝條阿阿然長美，其葉又茂盛，可以庇廕人。興者，喻時賢人君子不用而野處，有覆養之德也。正以隰桑興者，反求此義，則原上之桑枝葉不能然，以刺時小人在位，無德於民。難，乃多反。庇，必利反，又彼備反。廕，於鴆反。"
                },
                {
                    "paragraph": "旣見君子，其樂如何。",
                    "zhushu": "箋云：思在野之君子，而得見其在位，喜樂無度。樂音洛，注下皆同。"
                },
                {
                    "paragraph": "隰桑有阿，其葉有沃。",
                    "zhushu": "沃，柔也。沃，烏酷反。"
                },
                {
                    "paragraph": "旣見君子，云何不樂？",
                    "zhushu": ""
                },
                {
                    "paragraph": "隰桑有阿，其葉有幽。",
                    "zhushu": "幽，黒色也。幽，於糾反。"
                },
                {
                    "paragraph": "旣見君子，德音孔膠。",
                    "zhushu": "膠，固也。箋云：君子在位，民附仰之，其敎令之行，甚堅固也。膠音交。"
                },
                {
                    "paragraph": "心乎愛矣，遐不謂矣。中心藏之，何日忘之。",
                    "zhushu": "箋云：遐，逺。謂，勤。藏，善也。我心愛此君子，君子雖逺在野邑，能不勤思之乎？冝思之也。我心善此君子，又誠不能忘也。孔子曰：愛之能勿勞乎？忠焉能勿誨乎？藏，鄭子郎反，王才郎反。",
                    "type": 2
                },
                {
                    "paragraph": "隰桑四章，章四句。",
                    "zhushu": "",
                    "type": 2
                },
                {
                    "paragraph": "白華周人刺幽后也。幽王取申女以爲后，又得襃姒而黜申后，故下國化之，以妾爲妻，以孽代宗，而王弗能治。周人爲之作是詩也。",
                    "zhushu": "申，姜姓之國也。襃姒，襃人所入之女，姒其字也，是謂幽后。孽，支庻也。宗，適子也。王不能治，已不正故也。華音花。取，七與反。孽，魚列反。爲，于僞反。適音的。"
                },
                {
                    "paragraph": "白華菅𠔃，白茅束𠔃。",
                    "zhushu": "興也。白華，野菅也。已漚爲菅。箋云：白華於野，已漚名之爲菅。菅柔忍中用矣，而更取白茅収束之，茅彼於白華爲脆。興者，喻王取於申，申后礼儀備，任妃后之事，而更納襃姒。襃姒爲孽，將至㓕囯。菅音姦。漚，烏候反。忍音刃。脆，七歳反，又音毳。任音壬，一夲作任三后。"
                },
                {
                    "paragraph": "之子之逺，俾我獨𠔃。",
                    "zhushu": "箋云：之子，斥幽王也。俾，使也。王之逺外我，不復荅耦我，意欲使我獨也。老而無子曰獨。後襃姒譛申后之子冝咎，冝咎奔申。逺，于願反，下注逺善同，又如字，注及下皆同。俾，必爾反。復，扶又反。譛，側鴆反。咎音柩。"
                },
                {
                    "paragraph": "英英白雲，露彼菅茅。",
                    "zhushu": "英英，白雲貌。露亦白雲。言天地之氣無微不著，無不覆養。箋云：白雲下露，飬彼可以爲菅之茅，使與白華之菅相亂易，猶天下妖氣生襃姒，使申后見黜。英英如字，韓詩作泆泆，同。"
                },
                {
                    "paragraph": "天歩艱難，之子不猶。",
                    "zhushu": "歩，行。猶，可也。箋云：猶，圖也。天行此艱難之妖乆矣，王不圖其變之所由爾。昔夏之衰，有二龍之妖，卜藏其漦。周厲王發而觀之，化爲玄黿。童女遇之，當宣王時而生女，懼而棄之。後襃人有獄而入之幽王，幽王嬖之，是謂襃姒。夏，户雅反。漦，士其反，沬也，又户醫反，爾雅云：漦，盝也。盝音鹿。黿音元。嬖，𥙷悌反，又必計反。"
                },
                {
                    "paragraph": "滮池北流，浸彼稻田。",
                    "zhushu": "滮，流貌。箋云：池水之澤，浸潤稲田，使之生殖，喻王無恩章於申后，彪池之不如也。豊鎬之間水北流。滮，符彪、皮流二反。浸，子鴆反，字亦作寖。殖，市力反。鎬，胡老反。"
                },
                {
                    "paragraph": "嘯歌傷懷，念彼碩人。",
                    "zhushu": "箋云：碩，大也。妖大之人，謂襃姒也。申后見黜，襃姒之所爲，故憂傷而念之。嘯，本亦作歗。"
                },
                {
                    "paragraph": "樵彼桑薪，卬烘于煁。",
                    "zhushu": "卬，我。烘，燎也。煁，烓竈也。桑薪，冝以養人者也。箋云：人之樵取彼桑薪，冝以炊饔饎之㸑以養食人。桑薪，薪之善者也。我反以燎於烓竈，用炤事物而已。喻王始以禮取申后，申后禮儀備，今反黜之，使爲卑賤之事，亦由是。樵，徂焦反。卬，五網反。烘，火東反，徐又音洪，說文巨凶、甘凶二反，孫炎音恭。煁，市林反。燎音了，又力弔、力召二反。烓竈，烓音恚，又丘弭反。郭云：三隅竈也。說文云：行竈也。吕、沈同音口頴反，何康瑩反。顧野王口井、烏攜二反。炊，昌垂反。饔，於恭反。饎，尺志反。㸑，七亂反。食音嗣。炤音照。卑賤如字，下文卑𠔃并注同。"
                },
                {
                    "paragraph": "維彼碩人，實勞我心。",
                    "zhushu": ""
                },
                {
                    "paragraph": "鼔鍾于宮，聲聞于外。",
                    "zhushu": "有諸宫中，必形見於外。箋云：王失禮於内，而下囯聞知而化之。王弗能治，如鳴鼔鍾於宫中，而欲外人不聞，亦不可止。聞音問。見，賢遍反。"
                },
                {
                    "paragraph": "念子懆懆，視我邁邁。",
                    "zhushu": "邁邁，不說也。箋云：此言申后之忠於王也，念之懆懆然，欲諌正之，王反不說於其所言。操，七感反，說文七倒反，云：愁不申也，亦作𢡖慘。邁如字，韓詩及說文並作㤄。㤄，孚吠反，又孚葛反，又匹代反。韓詩云：意不說好也。許云：很怒也。說音恱，下同。"
                },
                {
                    "paragraph": "有鶖在梁，有鶴在林。",
                    "zhushu": "鶖，秃鶖也。箋云：鶖也，鶴也，皆以魚爲美食者也。鶖之性貪惡而今在梁，鶴絜白而反在林。興王養襃姒而餒申后，近惡而逺善。鶖音秋。鶴，呼各反。秃，吐木反。絜音結。餒，奴罪反。近，附近之近。"
                },
                {
                    "paragraph": "維彼碩人，實勞我心。",
                    "zhushu": ""
                },
                {
                    "paragraph": "鴛鴦在梁，戢其左翼。",
                    "zhushu": "箋云：戢，歛也。歛左翼者，謂右掩左也。鳥之雌雄不可别者，以翼右掩左，雄；左掩右，雌。隂陽相下之義也。夫婦之道，亦以礼義相下，以成家道。别，彼列反。下，遐嫁反，下同。"
                },
                {
                    "paragraph": "之子無良，二三其德。",
                    "zhushu": "箋云：良，善也。王无荅耦已之善意，而変移其心志，令我怨曠。令，力成反。"
                },
                {
                    "paragraph": "有扁斯石，履之卑𠔃。",
                    "zhushu": "扁扁，乗石貌。王乗車履石。箋云：王后出入之禮與王同，其行登車亦履石。申后始時亦然，今見黜而卑賤也。扁，邊𩔰反。"
                },
                {
                    "paragraph": "之子之逺，俾我疧𠔃。",
                    "zhushu": "疧，病也。箋云：王之逺外我，欲使我困病。疧，徐都礼反，又祁攴反。",
                    "type": 2
                },
                {
                    "paragraph": "白華八章，章四句。",
                    "zhushu": "",
                    "type": 2
                },
                {
                    "paragraph": "緜蠻微臣刺亂也。大臣不用仁心，遺忘微賤，不肯飲食教載之，故作是詩也。",
                    "zhushu": "微臣，謂士也。古者卿大夫出行，士爲末介。士之禄薄，或困乏於資財，則當賙贍之。幽王之時囯亂，禮廢恩薄，大不念小，尊不恤賤，故夲其亂而刺之。緜，靣延反。蛮如字。飲，於鴆反。食音嗣，篇内皆同，注如字。介音界。贍，市𧰟反。"
                },
                {
                    "paragraph": "緜蠻黃鳥，止于丘阿。",
                    "zhushu": "興也。緜蛮，小鳥貌。丘阿，曲阿也。鳥止於阿，人止於仁。箋云：止，謂飛行所止託也。興者，小鳥知止於丘之曲阿静安之處而託息焉，喻小臣擇卿大夫有仁厚之德者而依屬焉。處，昌慮反。"
                },
                {
                    "paragraph": "道之云逺，我勞如何？飲之食之，教之誨之。命彼後車，謂之載之。",
                    "zhushu": "箋云：在囯依屬於卿大夫之仁者，至於爲未介從而行，道路逺矣。我罷勞，則卿大夫之恩冝如何乎？渇則與之飲，飢則與之食，事未至則豫敎之，臨事則誨之。車敗則命後車載之。後車，倅車也。罷音皮，下同。倅車，副車。倅，七對反。"
                },
                {
                    "paragraph": "緜蠻黃鳥，止于丘隅。",
                    "zhushu": "箋云：丘隅，丘角也。"
                },
                {
                    "paragraph": "豈敢憚行，畏不能趨。",
                    "zhushu": "箋云：憚，難也。我罷勞，車又敗，豈敢難徒行乎？畏不能及爾疾至也。憚，徒旦反，下同。難，乃旦反，下同。"
                },
                {
                    "paragraph": "飲之食之，教之誨之。命彼後車，謂之載之。",
                    "zhushu": ""
                },
                {
                    "paragraph": "緜蠻黄鳥，止于丘側。",
                    "zhushu": "箋云：丘側，丘傍也。"
                },
                {
                    "paragraph": "豈敢憚行，畏不能極。",
                    "zhushu": "箋云：極，至也。極如字。"
                },
                {
                    "paragraph": "飲之食之，教之誨之。命彼後車，謂之載之。",
                    "zhushu": "",
                    "type": 2
                },
                {
                    "paragraph": "緜蠻三章，章八句。",
                    "zhushu": "",
                    "type": 2
                },
                {
                    "paragraph": "瓠葉大夫刺幽王也。上棄禮而不能行，雖有牲牢𩟷餼，不肯用也。故思古之人，不以微薄廢禮焉。",
                    "zhushu": "牛羊豕爲牲。繫養者曰牢。熟曰𩟷，腥曰餼，生曰牽。不肯用者，自養厚而薄於賔客。瓠，户故反。牢，老刀反。𩟷，於恭反。餼，許氣反。腥音星。"
                },
                {
                    "paragraph": "幡幡瓠葉，采之亨之。君子有酒，酌言甞之。",
                    "zhushu": "幡幡，瓠葉貌。庻人之菜也。箋云：亨，熟也。熟瓠葉者，以爲飲酒之葅也。此君子謂庶人之有賢行者也。其農功畢，乃爲酒漿，以合朋友，習禮講道藝也。酒食成，先與父兄室人亨瓠葉而飲之，所以急和親親也。飲酒而曰甞者，以其爲之主於賔客，賔客則加之以羞。易兊象曰：君子以朋友講習。幡，孚煩反。亨，普庚反，注同。𦵔，莊魚反。行，下孟反。兊，徒外反，易卦名也，訓恱。"
                },
                {
                    "paragraph": "有兎斯首，炮之燔之。君子有酒，酌言獻之。",
                    "zhushu": "毛曰炮，加火曰燔。獻，奏也。箋云：斯，白也。今俗語斯白之字作鮮，齊魯之間声近斯。有兎白首者，兎之小者也。炮之燔之者，將以爲飲酒之羞也。飲酒之礼，旣奏酒於賔，乃薦羞。每酌言言者，禮不下庻人。庻人依士礼立賔主，爲酌名。兎，他故反，下同。斯，毛如字，鄭作鮮，音仙。炮，夲作炰，白交反。燔音煩。近，附近之近。下，遐嫁反。"
                },
                {
                    "paragraph": "有兎斯首，燔之炙之。君子有酒，酌言酢之。",
                    "zhushu": "炕火曰炙。酢，報也。箋云：報者，賔旣卒爵，洗而酌主人也。凡治兎之冝，鮮者毛炮之，柔者炙之，乾者燔之。炙音𨾏。酢，才洛反。炕，苦浪反，何、沈苦郎反。"
                },
                {
                    "paragraph": "有兎斯首，燔之炮之。君子有酒，酌言醻之。",
                    "zhushu": "醻，道飲也。箋云：主人旣卒酢爵，又酌自飲，卒爵，復酌進賔，猶今俗人勸酒。道，徒報反，本亦作導，同。復，扶又反。",
                    "type": 2
                },
                {
                    "paragraph": "瓠葉四章，章四句。",
                    "zhushu": "",
                    "type": 2
                },
                {
                    "paragraph": "漸漸之石下國刺幽王也。戎狄叛之，荆舒不至。乃命將率東征，役乆病於外，故作是詩也。",
                    "zhushu": "荊謂楚也。舒，舒鳩、舒鄝、舒庸之屬。役，謂士卒也。漸，士衘反，沈時衘反，亦作嶃嶃，下同。狄，徒歴反，夲或作翟。叛音畔。將，子亮反。率，所𩔖反，注及後篇將帥放此。鄝音了，夲又作蓼。卒，尊忽反，下篇士卒同。"
                },
                {
                    "paragraph": "漸漸之石，維其髙矣。山川悠逺，維其勞矣。",
                    "zhushu": "漸漸，山石髙峻。箋云：山石漸漸然髙峻，不可登而上，喻戎狄衆彊而無禮義，不可得而伐也。山川者，荆、舒之國所處也。其道理長逺，邦域又勞勞廣闊，言不可卒服。勞如字，孫毓云：鄭音遼。上，時掌反。卒，寸忽反。"
                },
                {
                    "paragraph": "武人東征，不皇朝矣。",
                    "zhushu": "箋云：武人，謂將帥也。皇，正也。將率受王命東行而征伐，役人罷病，心不能正荆、舒，使之朝於王。朝，直遥反，注同。罷音皮。"
                },
                {
                    "paragraph": "漸漸之石，維其卒矣。山川悠逺，曷其没矣。",
                    "zhushu": "卒，竟。没，盡也。箋云：卒者，崔嵬也，謂山巓之末也。曷，何也。廣闊之處，何時其可盡服？卒，毛子䘏反，鄭在律反。崔，罪囬反。嵬，五囬反，夲作峞。處，昌慮反，下同。"
                },
                {
                    "paragraph": "武人東征，不皇岀矣。",
                    "zhushu": "箋云：不能正之，令出使聘問於王。令，力呈反，下注同。使，所吏反。"
                },
                {
                    "paragraph": "有豕白蹢，烝渉波矣。",
                    "zhushu": "豕，豬也。蹢，蹄也。將乆雨，則豕進渉水波。箋云：烝，衆也。豕之性能水，又唐突難禁制。四蹄皆白曰駭，則白蹄其尤躁疾者。今離其繒収之處，與衆豕渉入水之波漣矣。喻荆、舒之人勇悍捷敏，其君猶白蹄之豕也，乃率民去禮義之安，而居亂亡之危。賤之，故比方於豕。蹢音的。烝，之丞反。將乆雨，一夲作天將雨。能，奴代反，夲又作耐。駭，户楷反，爾雅、說文皆作豥，古哀反。躁，子到反。離，力智反。繒，在陵反，爾雅：豕所寢曰繒。方言作橧，從木，音同。連音連，一夲作瀾，力安反。悍，卞旦反。"
                },
                {
                    "paragraph": "月離于畢，俾滂沱矣。",
                    "zhushu": "畢，噣也。月離隂星則雨。箋云：將有大雨，徴氣先見於天，以言荆、舒之叛，萌漸亦由王出也。豕旣渉波，今又雨使之滂沱，疾王甚也。滂，普郎反。沱，徒何反，注同。噣，直角反，又音晝，夲又作濁。見，賢遍反。"
                },
                {
                    "paragraph": "武人東征，不皇他矣。",
                    "zhushu": "箋云：不能正之，令其守職，不干王命。",
                    "type": 2
                },
                {
                    "paragraph": "漸漸之石三章，章六句。",
                    "zhushu": "",
                    "type": 2
                },
                {
                    "paragraph": "苕之華大夫閔時也。幽王之時，西戎東夷交侵中國，師旅並起，因之以饑饉。君子閔周室之將亡，傷己逢之，故作是詩也。",
                    "zhushu": "師旅並起者，諸侯或岀師，或出旅，以助王距戎與夷也。大夫將師出，見戎夷之侵周而閔之。今當其難，自傷近危亡。苕音條，徐音韶。華音花。距音巨。難，乃旦反，下之難同。近，附近之近。"
                },
                {
                    "paragraph": "苕之華，芸其黃矣。",
                    "zhushu": "興也。苕，陵苕也。將落則黃。箋云：陵苕之華，紫赤而繁。興者，陵苕之幹，喻如京師也。其華猶諸夏也，故或謂諸夏爲諸華。華衰則黃，猶諸侯之師旅罷病將敗，則京師孤弱。芸音云，沈音運。夏，戸雅反，下同。罷音皮。"
                },
                {
                    "paragraph": "心之憂矣，維其傷矣。",
                    "zhushu": "箋云：傷者，謂國日見侵削。"
                },
                {
                    "paragraph": "苕之華，其葉青青。",
                    "zhushu": "華落，葉青青然。箋云：京師以諸夏爲障蔽，今陵苕之華衰，而葉見青青然，喻諸侯微弱，而王之臣當出見也。青，子零反，注同。障，章亮反。見，賢遍反，下同。"
                },
                {
                    "paragraph": "知我如此，不如無生。",
                    "zhushu": "箋云：我，我王也。知王之爲政如此，則已之生不如不生也。自傷逢今丗之難，憂閔之甚。"
                },
                {
                    "paragraph": "牂羊墳首，三星在罶。",
                    "zhushu": "牂羊，牝羊也。墳，大也。罶，曲梁也，寡婦之笱也。牂羊墳首，言無是道也。三星在罶，言不可乆也。箋云：無是道者，喻周已衰，求其復興不可得也。不可乆者，喻周將亡，如心星之光耀見於魚笱之中，其去湏臾也。牂，子桑反。墳，扶云反。罶音栁。牝，𩔖忍反。笱音茍。復，扶又反。"
                },
                {
                    "paragraph": "人可以食，鮮可以飽。",
                    "zhushu": "治日少而亂日多。箋云：今者士卒人人於晏早皆可以食矣。時飢饉軍興乏少，無可以飽之者。鮮，息淺反。治，直吏反。卒，子忽反。",
                    "type": 2
                },
                {
                    "paragraph": "苕之華三章，章四句。",
                    "zhushu": "",
                    "type": 2
                },
                {
                    "paragraph": "何草不黃下國刺幽王也。四夷交侵，中國背叛，用兵不息，視民如禽獸。君子憂之，故作是詩也。",
                    "zhushu": "背音佩。"
                },
                {
                    "paragraph": "何草不黃？何日不行？",
                    "zhushu": "箋云：用兵不息，軍旅自𡻕始草生而出，至𡻕晚矣，何草而不黃乎？言草皆黃也。於是之間，將率何日不行乎？言常行勞苦之甚。黃音皇。行，户郎反。"
                },
                {
                    "paragraph": "何人不將？經營四方。",
                    "zhushu": "言萬民無不從役。"
                },
                {
                    "paragraph": "何草不玄？何人不矜？",
                    "zhushu": "箋云：玄，赤黒色，始春之時，草牙孽者，將生必玄。於此時也，兵猶復行。無妻曰矜。從役者皆過時不得歸，故謂之矜。矜，古頑反，注同。復，扶又反。"
                },
                {
                    "paragraph": "哀我征夫，獨爲匪民，",
                    "zhushu": "箋云：征夫，從役者也。古者師出不喻時，所以厚民之性也。今則草玄至於黃，黃至於玄，此豈非民乎？孽，魚列反，同蘖。"
                },
                {
                    "paragraph": "匪兕匪虎，率彼曠野。",
                    "zhushu": "兕、虎，野獸也。曠，空也。箋云：兕、虎，比戰士也。兕，徐履反，注同。"
                },
                {
                    "paragraph": "哀我征夫，朝夕不暇。",
                    "zhushu": ""
                },
                {
                    "paragraph": "有芃者狐，率彼幽草，有棧之車，行彼周道。",
                    "zhushu": "芃，小獸也。棧車，役車也。箋云：狐草行草止，故以比棧車輦者。芃，薄紅反，小獸皃，沈又扶東反。棧，士板反。輦，一本作輦車。",
                    "type": 2
                },
                {
                    "paragraph": "何草不黃四章，章四句。",
                    "zhushu": "",
                    "type": 2
                },
                {
                    "paragraph": "魚藻之什十四篇，六十二章，三百二句。",
                    "zhushu": ""
                }
            ]
        },
        {
            "name": "大雅文王之什詁訓傳第二十三",
            "paragraphs": [
                {
                    "paragraph": "文王之什詁訓傳第二十三",
                    "zhushu": "自此以下至卷阿十八篇，是文王、武王、成王、周公之正大雅。據盛隆之時而推序天命，卜述祖考之美，皆國之大事，故爲正大雅焉。文王至靈臺八篇，是文王之大雅；下武、文王有聲二篇，是武王之大雅。",
                    "type": 1
                },
                {
                    "paragraph": "毛詩大雅",
                    "zhushu": "",
                    "type": 2
                },
                {
                    "paragraph": "文王文王受命作周也。",
                    "zhushu": "箋云：受命，受天命而王天下，制立周邦。王，于况反。"
                },
                {
                    "paragraph": "文王在上，於昭于天。",
                    "zhushu": "在上，在民上也。於，歎辭。昭，見也。箋云：文王𥘉爲西伯，有功於民，其德著見於天，故天命之以爲王，使君天下也。崩，謚曰文。於音烏，注及下於緝并注皆同。見，賢遍反，下著見同。著，珍慮反。謚音示，慎也，悉也。生存之行，終始悉錄之以爲謚也。○"
                },
                {
                    "paragraph": "周雖舊邦，其命維新。",
                    "zhushu": "乃新在文王也。箋云：大王聿來胥宇而國於周，王迹起矣，而未有天命，至文王而受命。言新者，美之也。大音泰，後大王皆同。"
                },
                {
                    "paragraph": "有周不顯，帝命不時。",
                    "zhushu": "有周，周也。不𩔰，𩔰也。𩔰，光也。不時，時也。時，是也。箋云：周之德不光明乎？光明矣。天命之不是乎？又是矣。光音晃。"
                },
                {
                    "paragraph": "文王陟降，在帝左右。",
                    "zhushu": "言文王升接天，下接人也。箋云：在，察也。文王能觀知天意，順其所爲，從而行之。陟音渉，升也。右，羽軌反。"
                },
                {
                    "paragraph": "亹亹文王，令聞不已。陳錫哉周，侯文王孫子。文王孫子，本支百世。",
                    "zhushu": "亹亹，勉也。哉，載。侯，維也。本，本宗也。支，支子也。箋云：令，善。哉，始。侯，君也。勉勉乎不倦，文王之勤用明德也。其善聲聞，日見稱歌，無止時也。乃由能敷恩惠之施，以受命造始周國，故天下君之。其子孫適爲天子，庶爲諸侯，皆百世。亹音尾。問，本作聞，注同。哉如字，鄭：始也。左傳作載，本又作載，同。敷音孚。施，始豉反。適音的，字或作嫡。"
                },
                {
                    "paragraph": "凡周之士，不顯亦世。",
                    "zhushu": "不世𩔰德乎也者，世禄也。箋云：凡周之士，謂其臣有光明之德者，亦得世世在位，重其功也。"
                },
                {
                    "paragraph": "世之不顯，厥猶翼翼。思皇多士，生此王國。王國克生，維周之楨。",
                    "zhushu": "箋：猶，謀。思，願也。周之臣旣丗丗光明，其爲君之謀事，忠敬翼翼然。又願天多生賢人於此邦，此邦能生之，則是我周家幹事之臣。楨音貞。爲，于僞反，下天爲此同。"
                },
                {
                    "paragraph": "濟濟多士，文王以寜。",
                    "zhushu": "濟濟，多威儀也。濟，子禮反，後濟皆同。"
                },
                {
                    "paragraph": "穆穆文王，於緝熈敬止。假哉天命，有商孫子。",
                    "zhushu": "穆穆，美也。緝熙，光明也。假，固也。箋云：穆穆乎文王有天子之容，於美乎，又能敬其光明之德。堅固哉，天爲比命之，使臣有殷之子孫。緝，七入反。熈，許其反。假，古雅反。"
                },
                {
                    "paragraph": "商之孫子，其麗不億。上帝旣命，侯于周服。",
                    "zhushu": "麗，數也。盛德不可爲衆也。箋云：于，於也。啇之孫子，其數不徒億，多言之也。至天已命文王之後，乃爲君於周之九服之中，言衆之不如德也。麗，力計反，沈又力知反。"
                },
                {
                    "paragraph": "侯服于周，天命靡常。",
                    "zhushu": "則見天命之無常也。箋云：無常者，善則就之，惡則去之。"
                },
                {
                    "paragraph": "殷士膚敏，祼將于京。厥作祼將，常服黼𠳲。",
                    "zhushu": "殷士，殷侯也。膚，美。敏，疾也。祼， 鬯也。周人尚𦤀。將，行。京，大也。黼，白与黒也。𠳲，殷冠也。夏后氏曰牧，周曰冕。箋云：殷之臣壯美而敏，來助𥙊，其助𥙊自服殷之服，明文王以德不以疆。祼，古乱反。黼音甫。𠳲，况甫反，字林作 ，又火于反。鬯，勑亮反。夏，户雅反。"
                },
                {
                    "paragraph": "王之藎臣，無念爾祖。",
                    "zhushu": "藎，進也。無念，念也。箋云：今王之進用臣，當念女祖爲之法。王，斥成王。藎，才刃反。法，一夲作爲之法度。"
                },
                {
                    "paragraph": "無念爾祖，聿脩厥德。永言配命，自求多福。",
                    "zhushu": "聿，述。永，長。言，我也。我長配天命而行，爾庻囯亦當自求多福。箋云：長猶常也。王旣述脩祖德，常言當配天命而行，則福禄自來。聿，平必反。"
                },
                {
                    "paragraph": "殷之未喪師，克配上帝。",
                    "zhushu": "帝乙巳上也。箋云：師，衆也。殷自紂父之前，未䘮天下之時，皆能配天而行，故不忘也。䘮，息浪反，注同。巳，夲作以。上，時掌反。紂，直乆反。"
                },
                {
                    "paragraph": "冝鍳于殷，駿命不易。",
                    "zhushu": "駿，大也。箋云：冝以殷王賢愚爲鏡，天之大命不可改易。駿音峻，又音俊。易，毛以䜴反。不易，言其難也。鄭音亦，下文及後不易維王同。"
                },
                {
                    "paragraph": "命之不易，無遏爾躬。宣昭義問，有虞殷自天。",
                    "zhushu": "遏，止。義，善。虞，度也。箋云：宣，徧。有，又也。天之大命已不可改易矣，當使子孫長行之，无終女身則止。徧明以礼義問老成人，又度殷所以順天之事而施行之。遏，於葛反，或作謁，音同。韓詩：遏，病也。義，毛音儀，鄭如字。度，待洛反，下同。徧音遍，下同。"
                },
                {
                    "paragraph": "上天之載，無聲無𦤀。儀刑文王，萬邦作孚。",
                    "zhushu": "載，事。刑，法。孚，信也。箋云：天之道難知也，耳不聞聲音，鼻不聞香臭，儀法文王之事，則天下咸信而順之也。孚音浮。",
                    "type": 2
                },
                {
                    "paragraph": "文王七章，章八句。",
                    "zhushu": "",
                    "type": 2
                },
                {
                    "paragraph": "大明文王有明德，故天復命武王也。",
                    "zhushu": "箋云：二聖相承，其明德日以廣大，故云曰大明。復，扶又反。"
                },
                {
                    "paragraph": "明明在下，赫赫在上。",
                    "zhushu": "明明，察也。文王之德明明於下，故赫赫然著見於天。箋云：明明者，文王、武王施明德于天下，其徵應炤晢見於天，謂三辰效騐。赫，呼伯反，恐也。應，應對之應。炤，章遥反，本或作灼。晢，之設反。見，賢遍反。"
                },
                {
                    "paragraph": "天難忱斯，不易維王。天位殷適，使不挾四方。",
                    "zhushu": "忱，信也。紂居天位，而殷之正適也。挾，逹也。箋云：天之意難信矣，不可改易者，天子也。今紂居天位，而又殷之正適，以其爲惡，乃棄絶之，使教令不行於四方，四方共叛之。是天命無常，維德是予耳。言此者，厚美周也。忱，市林反。適音的，注同。挾，子燮反，逹也，一作子協反。"
                },
                {
                    "paragraph": "摯仲氏任，自彼殷啇，來嫁于周，曰嬪于京。乃及王季，維德之行。",
                    "zhushu": "摯國，任姓之中女也。嬪，婦。京，大也。王季，大王之子，文王之父也。箋云：京，周國之地小别名也。及，與也。摯國中女曰大任，從殷周之畿内嫁爲婦於周之京，配王季而與之共行仁義之德，同志意也。摯音至。任音壬，注同，下大任皆放此。嬪，毗申反。中，丁仲反，下同。大音泰，後大任、大姒、大姜皆同音。"
                },
                {
                    "paragraph": "大任有身，生此文王。",
                    "zhushu": "大任，中任也。身，重也。箋云：重，謂懷孕也。重，直勇反，又直龍反。廣雅云：身、重，有娠也。下同。懷音淮。孕，以證反。"
                },
                {
                    "paragraph": "維此文王，小心翼翼。昭事上帝，聿懐多福。厥德不囘，以受方國。",
                    "zhushu": "囘，違也。箋云：小心翼翼，㳟慎皃。昭，明。聿，述。懷，思也。方國，四方來附者。此言文王之有德，亦由父母也。"
                },
                {
                    "paragraph": "天監在下，有命旣集。",
                    "zhushu": "叶徂合反。"
                },
                {
                    "paragraph": "文王𥘉載，天作之合。在洽之陽，在渭之涘。",
                    "zhushu": "集，就也。載，識。合，配也。洽，水名，在今同州郃陽夏陽縣。洽，水也。渭，水也。涘，厓也。箋云：天監視善惡於下，其命將有所依就，則豫福助之。於文王生，適有所識，則爲之生配於氣勢之處，使必有賢才，謂生大姒。洽，户夾反，一音庚合反。案：馮翊有郃陽縣，應劭曰：在郃水之陽。郃，户荅反。渭音謂。涘音士。妃音配，字亦作配，下皆同。為，于僞反，下天爲、亦爲同。處，昌慮同。"
                },
                {
                    "paragraph": "文王嘉止，大邦有子。",
                    "zhushu": "嘉，美也。箋云：文王聞大姒之賢，則美之曰：大邦有子女，可以爲妃。乃求昬。"
                },
                {
                    "paragraph": "大邦有子，俔天之妹。",
                    "zhushu": "俔，磬也。箋云：旣使問名，還則卜之。又知大姒之賢，尊之如天有女弟。俔，牽遍反，徐又下顯反，說文云：譬譽也，韓詩作磬。磬，譬也。"
                },
                {
                    "paragraph": "文定厥祥，",
                    "zhushu": "言大姒之有文徳也。祥，善也。箋云：問名之後，卜而得吉，則文王以禮定其吉祥，謂使納幣也。"
                },
                {
                    "paragraph": "親迎于渭。",
                    "zhushu": "言賢聖之配也。箋云：賢女配聖人，得其冝，故備禮也。迎，魚敬反。"
                },
                {
                    "paragraph": "造舟爲梁，不顯其光。",
                    "zhushu": "言受命之冝，王基乃始於是也。天子造舟，諸侯維舟，大夫方舟，士特舟。造舟然後可以顯其光輝。箋云：迎大姒而更爲梁者，欲其昭著，示後丗敬昬禮也。不明乎其禮之有光輝？美之也。天子造舟，周制也。殷時未有等制。造，七報反，又七道反，方言云：浮梁也。廣雅作艁，音同。說文：艁，古造字，一音才早反。輝音暉。"
                },
                {
                    "paragraph": "有命自天，命此文王，于周于京。纉女維莘，長子維行，",
                    "zhushu": "纉，繼也。莘，大姒國也。長子，長女也，能行大任之德焉。箋云：天爲將命文王君天下於周京之地，故亦爲作合，使繼大任之女事於莘國。莘國之長女大姒則配文王，維德之行。纉，子管反。萃，所巾反。長，張丈反，注同。"
                },
                {
                    "paragraph": "篤生武王。保右命爾，爕伐大商。",
                    "zhushu": "篤，厚。右，助。爕，和也。箋云：天降氣于大姒，厚生聖子武王。安而助之，又遂命之爾，使恊和伐殷之事。恊和伐殷之事，謂合位三五也。右音佑，字亦作佑，注同。爕，蘇接反。恊，户頰反。"
                },
                {
                    "paragraph": "殷啇之旅，其㑹如林。矢于牧野，維予侯興。",
                    "zhushu": "旅，衆也。如林，言衆而不爲用也。矢，陳。興，起也。言天下之望周也。箋云：殷盛合其兵衆，陳於啇郊之牧野，而天乃予諸侯有德者，當起爲天子。言天去紂，周師勝也。㑹，古外反。牧，芻牧之牧，徐音目，在朝歌南七十里，是周武王與紂戰於牧野之地。予，毛羊藘反，鄭羊吕反。爲，于僞反，又如字。陳如字，又直刃反。"
                },
                {
                    "paragraph": "上帝臨女，無貳爾心。",
                    "zhushu": "言無敢懷貳心也。箋云：臨，視也。女，女武王也。天護視女，伐紂必克，无有疑心。"
                },
                {
                    "paragraph": "牧野洋洋，檀車煌煌，駟騵彭彭。",
                    "zhushu": "洋洋，廣也。煌煌，明也。駵馬白腹曰騵。言上周下殷也。箋云：言其戰地寛廣，明不用權詐也。兵車鮮明，馬又彊，則暇且整。洋音羊。檀，徒丹反。望音皇。騵音元。駵音留。"
                },
                {
                    "paragraph": "維師尚父，時維鷹揚，涼彼武王。",
                    "zhushu": "師，大師也。尚父，可尚可父。鷹揚，如鷹之飛揚也。涼，左也。箋云：尚父，吕望也，尊稱焉。鷹，鷙鳥也。佐武王者，爲之上將。涼，本亦作諒，同，力尚反，韓詩作亮，云：相也。大音㤗。鷙，之利反。將，子匠反。"
                },
                {
                    "paragraph": "肆伐大啇，㑹朝清明。",
                    "zhushu": "肆，疾也。㑹，甲也。不崇朝而天下清明。箋云：肆，故今也。㑹，合也。以天期已至，兵甲之疆，師率之武，故今伐殷，合兵以清明。書牧誓曰：時甲子昧爽，武王朝至干商郊牧野，乃誓。肆音四。帥，所𩔖反，亦作率。牧音木，本亦作㙁。昧音妹。",
                    "type": 2
                },
                {
                    "paragraph": "大明八章，四章章六句，四章章八句。",
                    "zhushu": "",
                    "type": 2
                },
                {
                    "paragraph": "緜文王之興，夲由大王也。",
                    "zhushu": "緜，彌延反。本由，一本无由字。大王也，序舊无注，本或有注者，非。"
                },
                {
                    "paragraph": "緜緜𤓰瓞，民之𥘉生，自土沮𣾰。",
                    "zhushu": "興也。緜緜，不絶貌。𤓰，紹也。瓞，瓝也。民，周民也。自，用。土，居也。沮，水。𣾰，水也。箋云：𤓰之夲實，継先歳之爪必小，狀似瓝，故謂之瓞。緜緜然若將无長大時。興者，喻后稷乃帝嚳之胄，對於邰。其後云劉失職，遷于豳，居沮𣾰之地，歴丗亦緜緜然，至大王而德益盛，得其民心而生王業，故本周之興，云于沮𣾰也。𤓰，古花反。瓞，田節反，韓詩：瓞，小𤓰也。沮，七余反。漆音七。瓝，蒲剥反。長，張文反。嚳，苦毒反，髙辛氏也。胄，直又反。邰，他來反。王業，于况反，又如字，後王業同。"
                },
                {
                    "paragraph": "古公亶父，陶復陶穴，未有家室。",
                    "zhushu": "古公，豳公也。古言乆也。亶父，字，或殷以名言，質也。古公處豳，狄人俊之。事之以皮幣，不得免焉。事之以犬馬，不得免焉。事之以珠王，不得免焉。乃屬其耆老而告之曰：狄人之所欲，吾士地。吾聞之，君子不以其所養人而害人。二三子何患无君？去之，踰梁山，邑乎𡵨山之下。豳人曰：仁人之君，不可失也。從之如歸市。陶其土而復之，陶其壤而穴之。室内曰家，未有寢廟，亦未敢有家室。箋云：古公，據文王本其祖也。諸侯之臣稱君曰公。復者，復於土上，鑿地曰穴，皆如陶然，本其在豳時也。傳自古公處豳而下，爲二章發。亶，都但反。父音甫，本亦作甫。陶音桃。復音福，注同。累土於地上也，說文作覆。翟音狄。屬音燭。岐，其宜反。壤，而丈反。鑿，在洛反。為，于僞反。"
                },
                {
                    "paragraph": "古公亶父，來朝走馬。率西水滸，至于岐下。爰及姜女，聿來胥宇。",
                    "zhushu": "率，循也。滸，水涯也。姜女，大姜也。胥，相。宇，居也。箋云：來朝走馬，言其辟惡早且疾也。循西水厓，沮漆水測也。爰，于。及，與。聿，自也。於是與其妃大姜自來湘可居者，著大姜之賢知也。朝，直遥反。滸，呼五反。辟音避，後放此。相，息亮反。居音俱。大音汰，如字。知音智。"
                },
                {
                    "paragraph": "周原膴膴，堇荼如飴。爰始爰謀，爰契我龜。",
                    "zhushu": "周原，沮、𣾰之間也。膴膴，美也。堇，菜也。荼，苦菜也。契，開也。箋云：廣平曰原。周之原地在岐山之南，膴膴然肥美，其所生菜雖有性苦者，甘如飴也。此地將可居，故於是始與豳人之從已者謀。謀從，又於是契灼其亀而卜之，卜之則又從矣。膴音武，韓詩同。堇音謹。案：廣雅云：堇，藋也，今三輔之言猶然。藋音徒弔反。荼音徒。飴音移。契，苦計反，本又作挈，一音苦結反。卜音北。灼音勺。"
                },
                {
                    "paragraph": "曰止曰時，築室于兹。",
                    "zhushu": "箋云：時，是。兹，此也。卜從則曰可止居於是，可作室家於此，定民心也。築，之六反。"
                },
                {
                    "paragraph": "廼慰廼止，廼左廼右。廼疆廼理，廼宣廼畆。自西徂東，周爰執事。",
                    "zhushu": "慰，安。爰，於也。箋云：時耕曰宣。徂，往也。民心定，乃安隱其居，乃左右而處之，乃疆理其經界，乃時耕其田畆。於是從西方而往東之人，皆於周執事出力也。豳與周原不能爲西東，據至時從水滸言也。疆，居良反。宣如字，王云：徧也。"
                },
                {
                    "paragraph": "乃召司空，乃召司徒，俾其室家。",
                    "zhushu": "俾，使也。司空、司徒，卿官也。司空掌營國邑，司徒掌徒役之事，故召之使立室家之位處。俾音卑。處，昌慮反。"
                },
                {
                    "paragraph": "其繩則直，縮版以載，作廟翼翼。",
                    "zhushu": "言不失䋲直也。乗謂之縮。君子將營宫室，宗廟爲先，廐庫爲次，居室爲後。箋云：䋲者，營其廣輪方制之正也。旣正，則以索縮其築版，上下相承而起，廟成則嚴顯翼翼然。乗，聲之誤，當爲䋲也。繩如字，本或作乗。案：經作䋲，傳作乗，箋云傳破之乗字，後人遂誤改経文。縮，色六反。廐音救。廣，光浪反。索，桑落反。當如字。"
                },
                {
                    "paragraph": "捄之陾陾，度之薨薨。築之登登，削屢馮馮。",
                    "zhushu": "捄，虆也。陾陾，衆也。度，居也。言百姓之勸勉也。登登，用力也。削牆鍜屢之聲馮馮然。箋云：捄，捊也。度猶投也。築牆者捊聚壤土，盛之以虆，而投諸版中。捄音俱，吕、沈同，虆也，徐又音鳩。陾，耳升反，又如之反，衆也，說文云：築墻聲也，音而。度，待洛反，注同，鄭：投也，韓詩云：填也。薨，呼弘反，沈呼萌反。爾雅云：薨薨，衆也。王云：亟，疾也。屢，力注反，又力朱反，注同。馮，扶氷反，注同。虆，力追反，沈力戈反，字或作樏，或作蘲，音同，劉熈云：盛土籠也。捊，簿侯反，爾雅云：聚也，說文云：引取土。鍜，丁亂反。土音吐，如字。盛音成。投音頭。諸音緒，衆也。"
                },
                {
                    "paragraph": "百堵皆興，鼛鼓弗勝。",
                    "zhushu": "皆，俱也。鼛，大鼓也，長一文二尺。或鼛或鼓，言勸事樂功也。箋云：五版爲堵。興，起也。百堵同時起，鼛鼓不能止之使休息也。凡大鼓之側有小鼓，謂之應鼙、朔鼙。周礼曰：以鼛鼓鼓役事。堵，丁古反。鼛音羔。勝音升。應，應對之應。鼙，薄迷反。"
                },
                {
                    "paragraph": "廼立臯門，臯門有伉。廼立應門，應門將將。",
                    "zhushu": "王之郭門曰皐門。伉，高皃。王之正門曰應門。將將，嚴正也。美大王作郭門以致臯門，作正門以致應門焉。箋云：諸侯之宫，外門曰臯門，朝門曰應門，内有路門。天子之宫，加以庫雉。臯音羔。伉，本又作亢，苦浪反，韓詩作閌，云：盛皃。將，七羊反，音鎗，注同。"
                },
                {
                    "paragraph": "廼立冡土，戎醜攸行。",
                    "zhushu": "冡，大。戎，大。醜，衆也。衆土，大社也。起大事，動衆大，必先有事乎社而後出，謂之宜。美大王之社，遂爲大社也。箋云：大社者，出大衆，將所告而行也。春秋傳曰：蜃，宜社之肉。蜃，市軫反。大音㤗，下大社同。"
                },
                {
                    "paragraph": "肆不殄厥愠，亦不隕厥問。柞棫㧞矣，行道兊矣。",
                    "zhushu": "肆，故今也。愠，恚。隕，墜也。兊，成蹊也。箋云：小聘曰問。柞，櫟也。棫，白桵也。文王見太王立冡土，有用大衆之義，故不絶去其恚惡惡人之心，亦不廢其聘問鄰國之礼。今以柞棫生柯葉之時，使大夫將師旅出聘問，其行道士衆兊然不有征伐之意。殄，田典反。愠，紆問反。隕，韻謹反。柞，子洛反。櫟音歷。棫音域，後同。三蒼云：棫即柞也，字林于目反。拔，蒲貝反，又蒲蓋反，下同。兊，吐外反，又徒外反。恚，一遂反。墜，直𩔗反。蹊音𠔃。桵，如誰反，後同。絶去，羌吕反。恚惡，烏路反。惡人惡，如字。兊，通外反，本亦作脫。征，如字。"
                },
                {
                    "paragraph": "混夷駾矣，維其喙矣。",
                    "zhushu": "駾，突。喙，困也。箋云：混夷，夷狄國也。見文王之使者將士衆過已國，則惶怖驚走，奔突入此柞棫之中而逃，甚困劇也。是之謂一年伐混夷，成道興國，其志一也。混，一音昆。夷音彜。狄如字。○又云：大王始至此岐山之時，林木深阻，人物鮮少。至於其後，生齒漸繫，歸附日衆，則木柭道通，混夷畏之而奔突竄伏，維其喙息而已。言德盛而混夷自服也，蓋已爲文王之時矣。駾，徒對反。喙，許穢反，困也，徐又音尺鋭反。困，昆去聲。使，所吏反。己音幾上聲，自己之己。惶，一音皇。怖，普故反。"
                },
                {
                    "paragraph": "虞芮質厥成，文王蹶厥生。",
                    "zhushu": "質，成也。成，平也。蹶，動也。虞芮之君相與爭田，乆而不平，乃相謂曰：西伯仁人也，盍往質焉？乃相與朝周。入其境，則耕者讓畔，行者讓路。入其邑，男女異路，班白不提挈。入其朝，士譲爲大夫，大夫讓爲卿。二國之君感而相謂曰：我等小人，不可以履君子之庭。乃相讓，以其所爭田爲間田而退。天下聞之而歸者四十餘國。箋云：虞、芮之質平，而文王動其緜緜民𥘉生之道，謂廣其德而王業大。虞芮，如銳反，二國名。蹶，俱衞反。盍，胡臘反。竟音㬌。挈，苦結反。間音閑。"
                },
                {
                    "paragraph": "予曰有疏附，予曰有先後。予曰有奔奏，予曰有禦侮。",
                    "zhushu": "率下親上曰䟽附，相道前後曰先後。喻德宣譽曰奔奏，武臣折衝曰禦侮。箋云：予，我也，詩人自我也。文王之德所以至然者，我念曰：此亦由有䟽附、先後、奔奏、禦侮之臣力也。疏附，使疏者親也。奔奏，使人歸趍之。先，蘇薦反，注同。後，胡豆反，注先後同。奔音奔，本亦作本，注同。奏如字，本又作走，音同，注同。禦，魚吕反，本又作御，音同。侮，亡甫反。相，息亮反。道音導，夲亦作導。折，之設反。衝，昌容反。",
                    "type": 2
                },
                {
                    "paragraph": "緜九章，章六句。",
                    "zhushu": "",
                    "type": 2
                },
                {
                    "paragraph": "棫樸文王能官人也。",
                    "zhushu": "棫，雨逼反。樸音卜，沈又符卜反。"
                },
                {
                    "paragraph": "芃芃棫樸，薪之槱之。",
                    "zhushu": "興也。芃芃，木盛貌。棫，白桵也。樸，抱木也。槱，積也。山木茂盛，萬民得而薪之；賢人衆多，國家得用蕃興。箋云：白桵相樸屬而生者，枝條芃芃然，豫斫以爲薪，至祭皇天上帝及三辰，則聚積以燎之。芃，薄紅反。槱音酉，字亦作楢，弋九反，云：積木燒也。枹，必茅反。蕃音煩。屬，之欲反。斫，一夲作斬。燎，力召反。"
                },
                {
                    "paragraph": "濟濟辟王，左右趣之。",
                    "zhushu": "趣，趍也。箋云：辟，君也。君王謂文王也。文王辟𥙊祀，其容濟濟然敬，左右之諸臣皆促疾於事，謂相助積薪。辟音壁，注及下同。趣，七喻反，趍也。"
                },
                {
                    "paragraph": "濟濟辟王，左右奉璋。",
                    "zhushu": "半圭曰璋。箋云：璋，璋瓉也。𥙊祀之禮，王祼以圭璋，諸臣助之，亞祼以璋瓉。璋音章。瓉，在但反，干或作賛。祼，古亂反。"
                },
                {
                    "paragraph": "奉璋峨峨，髦士攸冝。",
                    "zhushu": "峨峨，盛壯也。髦，俊也。箋云：士，卿士也。奉璋之儀峩峩然，故今俊士之所冝。峨，夲又作俄，五哥反。髦音毛。"
                },
                {
                    "paragraph": "淠彼涇舟，烝徒楫之。",
                    "zhushu": "淠，舟行貌。楫，櫂也。箋云：烝，衆也。淠淠然涇水中之舟順流而行者，乃衆徒舩人以楫櫂之故也。興衆臣之賢者行君政令。淠，四丗反，沈孚計反。涇音經。烝，之丞反。楫音接，櫂也，徐音集。方言云：楫謂之橈，或謂之櫂。郭注云：楫，橈頭索也，所以縣櫂謂之楫。說文云：楫，舟棹也。釋名云：在傍撥水曰櫂，又謂楫。櫂，直敎反。"
                },
                {
                    "paragraph": "周王于邁，六師及之。",
                    "zhushu": "天子六軍。箋云：于，往。邁，行。及，與也。周王往行，謂出兵征代也。二千五百人爲師。今王興師行者，殷未之制，未有周禮。周禮：五師爲軍，軍萬一千五百人。"
                },
                {
                    "paragraph": "倬彼雲漢，爲章于天。",
                    "zhushu": "倬，大也。雲漢，天河也。箋云：雲漢之在天，其爲文章，譬猶天子爲法度於天下。倬，陟角反。"
                },
                {
                    "paragraph": "周王壽考，遐不作人。",
                    "zhushu": "遐，逺也。逺不爲人也。箋云：周王，文王也。文王是時九十餘矣，故云壽考。不作人者，其政変化，經之惡俗，近如新作人也。"
                },
                {
                    "paragraph": "追琢其章，金玉其相。",
                    "zhushu": "追，雕也。金曰雕，玉曰琢。相，質也。箋云：周礼：追師掌追衡笄，則追亦治玉也。相，視也，猶觀視也。追琢玉使成文章，喻文王爲政，先以心研精，合於禮義，然後施之，萬民視而觀之，其好而樂之，如覩金玉然。言其政可樂也。追，對廻反，鄭云：亦治玉也，注同。琢，陟角反，注同。雕，都挑反。相如字，一云：鄭音息亮反。研，倪延反。好，呼報反。樂音洛，下同。"
                },
                {
                    "paragraph": "勉勉我王，網紀四方。",
                    "zhushu": "箋云：我王，謂文王也。以罔𦊙喻爲政，張之爲網，理之爲紀。𦊙音古。",
                    "type": 2
                },
                {
                    "paragraph": "棫樸五章，章四句。",
                    "zhushu": "",
                    "type": 2
                },
                {
                    "paragraph": "旱麓受祖也。周之先祖，丗修后稷、公劉之業。大王、王季申以百福干禄焉。",
                    "zhushu": ""
                },
                {
                    "paragraph": "瞻彼旱麓，榛楛濟濟。",
                    "zhushu": "旱，山名也。麓，山足也。濟濟，衆多也。箋云：旱山之足，林木茂盛者，得山雲雨之潤澤也。喻周邦之民獨豐樂者，被其君德敎。旱，户旦反。榛，側巾又，字林云：木叢，又仕人反。楛音户，草木䟽云：楛木莖似荆而赤，其葉如蓍，上黨人篾以爲筥箱，又屈以爲釵也。樂音洛，下注同。被，皮僞反。"
                },
                {
                    "paragraph": "豈弟君子，干禄豈弟。",
                    "zhushu": "干，求也。言隂陽和，山數殖，故君子得以于禄樂易。箋云：君子，謂大王、王季。以有樂易之德施於民，故其求禄亦得樂易。豈，夲亦作凱，苦亥反。弟，亦作悌，徒礼反，一音待。豈，樂也；弟，易也，後豈弟皆同。易，以䜴反，下同。"
                },
                {
                    "paragraph": "瑟彼玉瓉，黃流在中。",
                    "zhushu": "玉瓉，圭瓉也。黃金所以飾。流，鬯也。九命然後錫以秬鬯圭瓉。箋云：瑟，絜鮮貌。黃流，秬鬯也。圭瓉之狀，以圭爲柄，黃金爲勺，青金爲外，朱中央矣。殷王帝乙之時，王季爲西伯，以功德受此賜。瑟，所乙反，字又作璱。秬音巨，黒黍也。鬯，勑亮反，以黒黍米擣鬱金草，取沫而煑之，和釀其酒，其氣芬香調暢，故謂之秬鬯。勺，上灼反，字或作杓。"
                },
                {
                    "paragraph": "豈弟君子，福禄攸降。",
                    "zhushu": "箋云：攸，所。降，下也。降如字，下也，又户江反，注同。"
                },
                {
                    "paragraph": "鳶飛戾天，魚躍于淵。",
                    "zhushu": "言上下察也。箋云：鳶，鴟之𩔖，鳥之貪惡者也。飛而至天，喻惡人逺去，不爲民害也。魚跳躍于淵中，喻民喜得所。鳶，悅宣反。鴟，尺尸反。"
                },
                {
                    "paragraph": "豈弟君子，遐不作人。",
                    "zhushu": "箋云：遐，逺也。言大王、王季之德近於變化，使如新作人。"
                },
                {
                    "paragraph": "清酒旣載，騂牡旣備。",
                    "zhushu": "言年豐畜碩也。箋云：旣載，謂已在尊中也。祭祀之事，先爲清酒，其次擇牲，故舉二者。騂，息營反，字林火營反。畜，香乂反。"
                },
                {
                    "paragraph": "以享以祀，以介景福。",
                    "zhushu": "言祀所以得福也。箋云：介，助。景，大也。享，許又反，徐許亮反。介音界，後同。"
                },
                {
                    "paragraph": "瑟彼柞棫，民所燎矣。",
                    "zhushu": "瑟，衆貌。箋云：柞棫之所以茂盛者，乃人熂燎除其旁草，養治之使无害也。燎，力召反，又力弔反，說文作尞，云：柴祭天也。又云：燎，放火也。字林同。尞，力召反。燎，力小反。熂，許氣反，芟草燒之曰熂，何、沈虚刈反。"
                },
                {
                    "paragraph": "豈弟君子，神所勞矣。",
                    "zhushu": "箋云：勞，勞來，猶言佑助。來，力代反，夲亦作倈，同。佑音又。"
                },
                {
                    "paragraph": "莫莫葛藟，施于條枚。",
                    "zhushu": "莫莫，施貌。箋云：葛也，藟也，延蔓於木之枝本而茂盛，喻子孫依縁先人之功而起。藟，力軌反，字又作虆，同。施，以豉反，注同。枚，亡回反。蔓音万。"
                },
                {
                    "paragraph": "豈弟君子，求福不回。",
                    "zhushu": "箋云：不囬者，不違先祖之道。",
                    "type": 2
                },
                {
                    "paragraph": "旱麓六章，章四句。",
                    "zhushu": "",
                    "type": 2
                },
                {
                    "paragraph": "思齊文王所以聖也。",
                    "zhushu": "言非但天性，德有所由成。齊，側皆反，夲亦作齋。"
                },
                {
                    "paragraph": "思齋大任，文王之母。思媚周姜，京室之婦。",
                    "zhushu": "齋，莊。媚，愛也。周姜，大姜也。京室，王室也。箋六：京，周地名也。常思莊敬者，大任也，乃爲文王之母，又常思愛大姜之配大王之礼，故能爲京室之婦。言其德行純備，故生聖子也。大姜言周，大任言京，見其謙恭自卑小也。媚，美記反，後同。洗音眉。行，下孟反。見，賢遍反。"
                },
                {
                    "paragraph": "大姒嗣徽音，則百斯男。",
                    "zhushu": "大姒，文王之妃也。大姒十子，衆妾則冝百子也。箋云：徽，美也。嗣大任之美音，謂續行其善教令。徽，許韋反。"
                },
                {
                    "paragraph": "惠于宗公，神罔時怨，神罔時恫。",
                    "zhushu": "宗公，宗神也。恫，痛也。箋云：惠，順也。宗公，大臣也。文王爲政，咨於大臣，順而行之，故能當於神明。神明无是怨恚，其所行者无是痛傷，其將无有凶禍。恫音通。凶音凶，夲又作汹。"
                },
                {
                    "paragraph": "刑于寡妻，至于兄弟，以御于家邦。",
                    "zhushu": "刑，法也。寡妻，適妻也。御，迎也。箋云：寡妻，寡有之妻，言賢也。御，治也。文王以禮法接待具妻，至千宗族，以此又能爲政治于家邦也。書曰：乃寡兄朂。又曰：越乃御事刑。韓詩云：刑，正也。御，毛牙嫁反，鄭魚據反。適，丁歴反。勗，許王反，下同。"
                },
                {
                    "paragraph": "雝雝在宫，肅肅在廟。",
                    "zhushu": "雝雝，和也。肅肅，敬也。箋云：宫，謂辟雝宫也。群臣助文王養老則尚和，助𥙊於廟則尚敬，言得禮之冝也。辟，必亦反，下同。雝，於容反。"
                },
                {
                    "paragraph": "不顯亦臨，無射亦保。",
                    "zhushu": "以顯臨之，保安无厭也。箋云：臨，視也。保猶居也。文王之在辟雝也，有賢才之質而不明者，亦得觀於禮；於六藝無射才者，亦得居於位。言飬善，使之積小致髙大。射，毛音亦，厭也；鄭食夜反。射藝保安無猒也，於𧰟反，下同，一夲作“保，安也。射，猒也”，非矣。"
                },
                {
                    "paragraph": "肆戎疾不殄，烈假不瑕。",
                    "zhushu": "肆，故今也。戎，大也。故今大疾害人者，不絶之而自絶也。烈，業。假，大也。箋云：厲、假，皆病也。瑕，已也。文王於辟廱德如此，故大疾害人者，不絶之而自絶。爲厲假之行者，不已之而自已。言化之深也。烈，毛如字，鄭作厲，力丗反，又音賴，病也。假，古雅反。瑕，毛音遐，逺也，鄭古雅反。"
                },
                {
                    "paragraph": "不聞亦式，不諌亦入。",
                    "zhushu": "言性與天合也。箋云：式，用也。文王之祀於宗廟，有仁義之行而不聞逹者，亦用之助祭；有孝悌之行而不能諫爭者，亦得入。言其使人噐之，不求備也。行，下孟反，下皆同。悌音弟，夲亦作弟。爭，爭闘之爭。"
                },
                {
                    "paragraph": "肆成人有德，小子有造。",
                    "zhushu": "造，爲也。箋云：成人，謂大夫士也。小子，其弟子也。文王在於宗廟，德如此，故大夫上皆有德，子弟皆有所造成。"
                },
                {
                    "paragraph": "古之人無斁，譽髦斯士。",
                    "zhushu": "古之人無猒於有名譽之俊士。箋云：古之人，謂聖王明君也。口無擇言，身無擇行，以身化其臣下，故令此士皆有名譽於天下，成其俊乂之美也。髦，毛音亦，鄭作擇。髦，俊也，一夲此下更有古之人无猒於有譽之俊士也。此王肅語。令，力成反。乂音刈。",
                    "type": 2
                },
                {
                    "paragraph": "思齊四章，章六句。故言五章，二章章六句，三章章四句。",
                    "zhushu": "",
                    "type": 2
                },
                {
                    "paragraph": "皇矣羙周也。天監代殷莫若周，周丗丗修德，莫若文王。",
                    "zhushu": "監，視也。天視四方，可以代殷主天下者，維有周爾。丗丗修行道德，維有文王盛爾。○皇矣，一夲无矣字。天監代殷莫若周，絶句，周丗丗修德。一讀莫若周丗，絶句，周丗修德爲一句。一夲无下一丗字，義並通。崔集注：莫若周也丗丗修德。王天下，往况反，下追王、當王同。"
                },
                {
                    "paragraph": "皇矣上帝，臨下有赫。監觀四方，求民之莫。",
                    "zhushu": "皇，大。莫，定也。箋云：臨，視也。大矣天之視天下，赫然甚明。以殷紂之暴亂，乃監察天下之衆國，求民之定，謂所歸就也。"
                },
                {
                    "paragraph": "維此二國，其政不獲。維彼四國，爰究爰度。",
                    "zhushu": "二囯，殷、夏也。彼，彼有道也。四囯，四方也。究，謀。度，居也。箋云：二國，謂今殷紂及崇侯也。正，長。獲，得也。四國，謂密也、阬也、徂也、共也。度亦謀也。殷、崇之君，其行暴亂，不得於天心，宻、阬、徂、共之君，於是又助之謀。言同於惡也。○政如字。政，政敎也，鄭作正。究，九又反。度，待洛反，篇内皆同。夏，户雅反，下文長夏并注同。長，張丈反，篇内皆同。共音恭，下同。行，下孟反。"
                },
                {
                    "paragraph": "上帝耆之，憎其式廓。乃眷西顧，此維與宅。",
                    "zhushu": "耆，惡也。廓，大也。憎其用大位，行大政。顧，顧西士也。宅，居也。箋云：耆，老也。天湏暇此二國，養之至老，猶不變改，憎其所用爲惡者浸大也。乃眷然運視西顧，見文王之德而與之居。言天意常在文王所。耆，巨夷反。廓，苦霍反，又如字，夲又作郭。春，夲又作睠，又作劵，並音卷，同。假，户嫁反，夲又作暇。浸，子鴆反。"
                },
                {
                    "paragraph": "作之屏之，其葘其翳。脩之平之，其灌其栵。啓之辟之，其檉其椐。攘之剔之，其檿其柘。",
                    "zhushu": "木立死曰葘，自斃爲翳。灌，聚生也。栵，栭也。檉，河栁也。𥚑，樻也。檿，山桑也。箋云：天旣顧文王，四方之民則大歸往之。𡵨周之地險隘多樹木，乃競刋除而自居處，言樂就有德之甚。屏，必領反，除也。葘，夲又作甾，側吏反，又音緇，韓詩云：反草也。翳，於計反，爾雅云：木自斃，神；蔽者，翳。郭云：相覆蔽。韓詩作殪，云：因也，因高填下也。神音申。灌，古亂反。栵音例，又音列，栭也。辟，婢亦反，沈必亦反。檉，勑貞反。椐，羌居反，字林紀庶反，又音舉。攘，如羊反。剔，他歷反，字或作鬄，又作𢱦，同。檿，烏簟反。柘，章夜反。斃，婢丗反，本或作蔽，必丗反。栭音而，舍人注爾雅云：江淮之間呼小栗爲栭栗。樻，去愧反，又去軌反，何音匱。草木疏云：節中腫以扶老，即今𤫊壽是也。今人以爲馬鞭及杖。隘，於懈反。刋，苦干反。除如字。"
                },
                {
                    "paragraph": "帝遷明德，串夷載路。",
                    "zhushu": "徙就文王之德也。串，習。夷，常。路，大也。箋云：串夷卽昆夷，西戎國名也。路，應也。天意去殷之惡，就周之德，文王則侵伐混夷以應之。串，古患反。鄭云：串夷，混夷也，一本作患，或云鄭音患。混音昆。應，應對之應，下應和同。"
                },
                {
                    "paragraph": "天立厥配，受命旣固。",
                    "zhushu": "配，嫓也。箋云：天旣顧文王，又爲之生賢妃，謂大姒也。其受命之道已堅固也。配，本亦作妃，音同，注同。嫓，普惠反，配也，郭璞音譬，字林匹地反。爲，于僞反，下爲生明君、爲之立後同。"
                },
                {
                    "paragraph": "帝省其山，柞棫斯拔，松栢斯兊。",
                    "zhushu": "兊，易直也。箋云：省，善也。天旣顧文王，乃和其國之風雨，使其山樹木茂盛。言非徒養其民人而已。省，昔耕反。拔音蒲貝反。兊，徒外反。易，以豉反，下施易同。"
                },
                {
                    "paragraph": "帝作邦作對，自大伯王季。",
                    "zhushu": "對，配也。從大伯之見王季也。箋云：作，爲也。天爲邦，謂興周國也。作配，謂爲生明君也。是乃自大伯、王季時則然矣。大伯讓於王季，而文王起。大伯音泰，注大伯同。"
                },
                {
                    "paragraph": "維此王季，因心則友，則友其兄。則篤其慶，載鍚之光。",
                    "zhushu": "因，親也。善兄弟曰友。慶，善。光，大也。箋云：篤，厚。載，始也。王季之心親親而又善於宗族，又善於兄大伯，乃厚明其功美，始使之顯著也。大伯以讓爲功美，王季乃能厚明之，使傳丗稱之，光亦其德也。著，珍慮反。功如字。傳，直占反。"
                },
                {
                    "paragraph": "受禄無喪，",
                    "zhushu": "平聲。"
                },
                {
                    "paragraph": "奄有四方。",
                    "zhushu": "喪，亡。奄，大也。箋云：王季以有因心則友之德，故丗丗受福，至於覆有天下也。"
                },
                {
                    "paragraph": "維此王季，帝度其心。貊其德音，其德克明。克明克𩔖，克長克君。",
                    "zhushu": "心能制義曰度。貊，静也。箋云：德正應和曰貊。照臨四方曰明。𩔖，善也。勤施無私曰𩔖。教誨不倦曰長。賞慶刑威曰君。貊，本又作貉，武伯反，左傳作莫，音同。韓詩同，云：莫，定也。克如字。"
                },
                {
                    "paragraph": "王此大邦，克順克比。",
                    "zhushu": "慈和徧服曰順。擇善而從曰比。箋云：王，君也。王季稱王，追王也。王如字，徐于况反。徧音遍，注同。"
                },
                {
                    "paragraph": "比于文王，其德靡悔。",
                    "zhushu": "經天緯地曰文。箋云：靡，無也。王季之德，比于文王，無有所悔也。必比於文王，盛德以聖人爲匹。比，必里反。悔，虎猥反。"
                },
                {
                    "paragraph": "旣受帝祉，施于孫子。",
                    "zhushu": "帝，天也。祉，福也。施猶易也，延也。祉音恥。施，以豉反，注同。"
                },
                {
                    "paragraph": "帝謂文王，無然畔援，無然歆羡，誕先登于岸。",
                    "zhushu": "無是畔道，無是援取，無是貪羡。岸，高位也。箋云：畔援，猶跋扈也。誕，大。登，成。岸，訟也。天語文王曰：女無如是跋扈者，妄出兵也。無如是貪羡者，侵人土地也。欲廣大德美，當先平獄訟，正曲直也。援，毛音𡊮，又于願反，鄭胡喚反。韓詩云：畔援，武強也。歆，許金反。羡，錢面反。誕，但旦反。拔，蒲末反，下同，字或作跋。扈音户。"
                },
                {
                    "paragraph": "密人不恭，敢距大邦，侵阮徂共。",
                    "zhushu": "國有密須氏，侵阮，遂往侵共。箋云：阮也，徂也，共也，三國犯周，而文王伐之，密須之人乃敢距其義兵，違正道，是不直也。阮，魚宛反。共音公，國名，注同。"
                },
                {
                    "paragraph": "王赫斯怒，爰整其旅，以按徂旅。以篤于周祜，以對于天下。",
                    "zhushu": "旅，師。按，止也。旅，地名也。對，遂也。箋云：赫，怒意。斯，盡也。五百人爲旅。對，答也。文王赫然與其羣臣盡怒，曰：整其軍旅而出，以却止徂國之兵衆，以厚周當王之福，以答天下鄉周之望。赫，虎格反。斯如字，此也，鄭音四。按，安旦反，本又作遏，安葛反，此二字俱訓止也。祜音户。鄉，本又作嚮，許亮反，下同。"
                },
                {
                    "paragraph": "依其在京，侵自阮疆。陟我高岡，無矢我陵，我陵我阿。無飲我泉，我泉我池。",
                    "zhushu": "京，大阜也。矢，陳也。箋云：京，周地名。陟，登也。矢猶當也。大陵曰阿。文王但𤼵其依居京地之衆，以往侵阮國之疆，登其山脊而望阮之兵，兵無敢當其陵及阿者，又無敢飮食於其泉及池水者。小出兵而令驚怖如此。此以德攻，不以衆也。陵、泉重言者，美之也。每言我者，據後得而有之而言。疆，居良反，注同。脊，井亦反。令，力成反。阿音烏。怖音布，恐也。攻音㳟，如字。重，直用反。言，於焉反。美如字。每音美。有如字。"
                },
                {
                    "paragraph": "度其鮮原，居岐之陽，",
                    "zhushu": "岐音祁。岐山之陽。"
                },
                {
                    "paragraph": "在渭之將。萬邦之方，下民之王。",
                    "zhushu": "小山别大山曰鮮。將，側也。方，則也。箋云：度，謀也。鮮，善也。方猶鄉也。言文王見侵阮而兵不見敵，知已德盛而威行，可以遷居，以定天下之人心也，于是乃始謀居善原廣平之地，亦在岐山之南隅也。而居渭水之側，爲萬國之所郷，作下民之君，後竟徙都於豐。鮮，息淺反，又音仙。別，彼列反。"
                },
                {
                    "paragraph": "帝謂文王，予懷明德，不大聲以色，不長夏以革，不識不知，順帝之則。",
                    "zhushu": "懷，帰也。不大聲見於色。革，更也。不以長大有所更。箋云：夏，諸夏也。天之言云：我帰人君有光明之德，而不虚廣言語，以外作容貌，不長諸夏以變更王法者。其爲人不識古，不知今，順天之法而行之者。此言天之道尚誠實，貴性自然。見，賢遍反。"
                },
                {
                    "paragraph": "帝謂文王，詢爾仇方，同爾兄弟，以爾鉤援，與爾臨衝，以伐崇墉。",
                    "zhushu": "仇，匹也。鉤，鉤梯也，所以鉤引上城者。臨，臨車也。衝，衝車也。墉，城也。箋云：詢，謀也。怨耦曰仇。仇方，謂旁國諸侯爲暴亂大惡者，女當謀征討之，以和恊女兄弟之國，率與之往。親親則多志齊心壹也。當此之時，崇侯虎倡紂爲無道，罪尤大也。詢音荀。鉤，古候反，又古侯反。援音𡊮。臨如字，韓詩作隆。衝，昌容反，說文作䡴。䡴䧟，陣車也。墉音容。梯，他𠔃反。"
                },
                {
                    "paragraph": "臨衝閑閑，崇墉言言。執訊連連，攸馘安安。是𩔖是禡，是致是附，四方以無侮。",
                    "zhushu": "閑閑，動揺也。言言，髙大也。連連，徐也。攸，所也。馘，獲也。不服者，殺而獻其左耳曰馘。於内曰𩔖，於野曰禡。致，致其社稷群神。附，附其先祖，爲之立後，尊其尊而親其親。箋云：言言猶孽孽，將壞貌。訊，言也。執所生得者而言問之，及獻所馘，皆徐徐以禮爲之，不尚促速也。𩔖也，禡也，師祭也。無侮者，文王伐崇而無復敢侮慢周者。訊音信，字又作訙，又作誶，並同。馘，古獲反，字又作聝，字林：截耳則作耳傍，獻首則作首傍，是。𩔖如字，本或依說文作禷。禡，馬嫁反。揺如字，一音羊照反。致其社稷羣臣，本或作羣臣。孽，魚列反，又五葛反。"
                },
                {
                    "paragraph": "臨衝茀茀，崇墉仡仡。是伐是肆，是絶是忽，四方以無拂。",
                    "zhushu": "茀茀，彊盛也。仡仡猶言言也。肆，疾。忽，㓕也。箋云：伐謂擊刺之。肆，犯突也。春秋傳曰：使勇而無剛者肆之。拂猶佹也，言無復佹戾文王者。茀音弗。仡，魚乙反，韓詩云：揺也，說文作圪。肆音四。拂，符弗反，三違也。刺，七亦反。佹，九委反，戾也。復，扶又反。",
                    "type": 2
                },
                {
                    "paragraph": "皇矣八章，章十二句。",
                    "zhushu": "",
                    "type": 2
                },
                {
                    "paragraph": "靈臺民始附也。文王受命，而民樂其有靈德，以及鳥獸昆蟲焉。",
                    "zhushu": "民者，𡨋也。其見仁道遟，故於是乃附也。天子有靈臺者，所以觀侵象，察氣之妖祥也。文王受命而作邑於豐，立靈臺。春秋傳曰：公旣視朔，遂登觀臺以望，而書雲物，爲備故。○杜預注左傳云：霊臺在始平鄠縣，今屬京兆府所管。昆，古門反，鄭注禮記云：明也。蟲，直弓反，本或作虫，非。𡨋，亡丁反。𡨋𡨋，無知貌，字林云：幽也，又亡定反。祲，子鴆反，隂陽氣相侵，漸成祥。觀，古乱反，下觀臺、節觀同。"
                },
                {
                    "paragraph": "經始靈臺，經之營之。庻民攻之，不日成之。",
                    "zhushu": "神之精明者稱靈。四方而髙曰臺。經，度之也。攻，作也。不日有成也。箋云：文王應天命，度始靈臺之基止，營表其位，衆民則築作，不設期日而成之。言說文王之德，勸其事，忘己勞也。觀臺而曰靈者，文王化行，似神之精明，故以名焉。度，待洛反，下同。應，應對之應。說音恱。"
                },
                {
                    "paragraph": "經始勿亟，庻民子來。",
                    "zhushu": "箋云：亟，急也。度始靈臺之基止，非有急成之意，衆民各以子成父事而來攻之。亟，居力反。"
                },
                {
                    "paragraph": "王在靈囿，麀鹿攸伏。",
                    "zhushu": "囿，所以域養禽獸也。天子百里，諸侯四十里。靈囿，言靈道行於囿。麀，牝也。箋云：攸，所也。文王親至靈囿，視牝鹿所遊伏之處，言愛物也。囿音又，徐于目反。麀音憂。牝，頻刃反。處，昌慮反。"
                },
                {
                    "paragraph": "麀鹿濯濯，白鳥翯翯。",
                    "zhushu": "濯濯，娱遊也。翯翯，肥澤也。箋云：鳥獸肥盛喜樂，言得其所。濯，直角反。翯，户角反，又下沃反。樂音洛，下文於樂、注喜樂同。"
                },
                {
                    "paragraph": "王在靈沼，於牣魚躍。",
                    "zhushu": "沼，池也。靈沼，言靈道行於沼也。牣，蒲也。箋云：靈沼之也，魚盈滿其中，皆跳躍，亦言其得所。沼，之邵反。牣音刄。躍，羊略反。跳，徒彫反。"
                },
                {
                    "paragraph": "虡業維樅，賁鼔維鏞。於論鼔鍾，於樂辟廱。",
                    "zhushu": "植者曰虡，横者曰栒。業，大版也。樅，崇牙也。賁，大鼔也。鏞，大鍾也。論，思也。水旋丘如璧曰辟廱，以節觀者。箋云：論之言倫也。虡也，栒也，所以縣鍾鼔也。設大版於上，刻畫以爲飾。文王立靈臺而知民之帰附，作靈囿、靈沼而知鳥獸之得其所，以爲音声之道與政通，故合樂以詳之。於得其倫理乎鼔與鍾也，於喜樂乎諸在辟廱中者，言感於中和之至。虡音巨。樅，徐七凶反，又音衝。衝，沈又音子容反。賁，符云反，字亦作鼖。鏞音容。於音烏，鄭如字，下於樂、於論皆同。論，盧門反，一云：鄭音倫，下同。辟音璧，注同。植，持職反。栒，旬尹反。縣音玄。"
                },
                {
                    "paragraph": "於論鼔鍾，於樂辟廱。鼉鼔逢逢，矇瞍奏公。",
                    "zhushu": "鼉，鱼屬。逢逢，和也。有眸子而無見曰矇，无眸子曰瞍。公，事也。箋云：凡声，使瞽矇為之。鼍，徒何反，沈又音檀，草木䟽云：形似𧋍蜴，四足，長丈餘，甲如鎧，皮坚厚，冝冒鼔。逢，薄红反，埤蒼云：鼔聲也，字作韸，徐音豐。矇音蒙。瞍，依字作叟，蘇口反，說文云：无目也。字林先公反，云：目有眸无珠子也。眸，莫侯反。",
                    "type": 2
                },
                {
                    "paragraph": "靈臺五章，章四句。",
                    "zhushu": "",
                    "type": 2
                },
                {
                    "paragraph": "下武繼文也。武王有聖德，復受天命，能昭先人之功焉。",
                    "zhushu": "继文者，継文王之王業而成之。昭，明也。復，扶又反。王，于况反。"
                },
                {
                    "paragraph": "下武維周，丗有哲王。",
                    "zhushu": "武，继也。箋云：下猶後也。哲，知也。後人能继先祖者，维有周家最大，丗丗益有明知之王，謂大王、王季、文王，稍就盛也。哲，張列反，夲又作悊，又作喆，皆同。知音智，下同。"
                },
                {
                    "paragraph": "三后在天，王配于京。",
                    "zhushu": "三后，大王、王季、文王也。箋云：此三后旣没登遐，精氣在天矣。武王文能配行其道扵京，謂鎬京也。"
                },
                {
                    "paragraph": "王配于京，丗德作求。",
                    "zhushu": "箋云：作，爲。求，终也。武王配行三后之道扵鎬京者，以其丗丗積徳，庻爲终成其大功。"
                },
                {
                    "paragraph": "永言配命，成王之孚。",
                    "zhushu": "箋云：永，長。言，我也。命猶教令也。孚，信也。此爲武王言也。今長我之配行三后之敎令者，欲成我周家王道之信也。王德之道成於信。論語曰：民无信不立。王如字，又子况反。"
                },
                {
                    "paragraph": "成王之孚，下士之式。",
                    "zhushu": "式，法也。箋云：王道尚信，則天下以為法，勤行之。"
                },
                {
                    "paragraph": "永言孝思，孝思維則。",
                    "zhushu": "則其先人也。箋云：長我孝心之所思。所思者其维則三后之所行。子孫以順祖考爲孝。"
                },
                {
                    "paragraph": "媚兹一人，應侯順德。",
                    "zhushu": "一人，天子也。應，當。侯，维也。箋云：媚，愛。兹，此也。可愛乎武王，能當此順德，謂能成其祖考之功也。易曰：君子以順德，積小以髙大。"
                },
                {
                    "paragraph": "永言孝思，昭哉嗣服。",
                    "zhushu": "箋云：服，事也。明哉武王之嗣行祖考之事，謂伐紂定天下。"
                },
                {
                    "paragraph": "昭兹來許，繩其祖武。",
                    "zhushu": "許，進。繩，戒。武，迹也。箋云：兹，此。來，勤也。武王能明此勤行，進扵善道，戒慎其祖考所踐履之迹，美其终成之。來許如字，鄭音賚，下篇來孝同。"
                },
                {
                    "paragraph": "於萬斯年，受天之祜。",
                    "zhushu": "箋云：祐，福也。天下楽仰武王之德，欲其壽考之言。祜音户，下同。"
                },
                {
                    "paragraph": "受天之祜，四方來賀。於萬斯年，不遐有佐。",
                    "zhushu": "逺夷來佐也。箋云：武王受此万年之壽，不逺有佐。言其輔佐之目，亦冝蒙其餘福也。書曰：公其以予万億年，亦君臣同福禄也。",
                    "type": 2
                },
                {
                    "paragraph": "下武六章，章四句。",
                    "zhushu": "",
                    "type": 2
                },
                {
                    "paragraph": "文王有聲継伐也。武王能廣文王之聲，卒其伐功也。",
                    "zhushu": "继伐者，文王伐崇而武王伐纣。"
                },
                {
                    "paragraph": "文王有聲，遹駿有聲。遹求厥寜，遹觀厥成。",
                    "zhushu": "箋云：遹，述。駿，大。求，終。觀，多也。文王有令聞之聲者，乃述行有令聞之聲之道所致也。所述者，謂大王、王季也。又扵述行终其安民之道，又述行多其成民之德，言周德之丗益盛。遹，尹橘反，又音述。駿音峻。觀，古亂反，注同。聞音問，本亦作問。"
                },
                {
                    "paragraph": "文王烝哉！",
                    "zhushu": "烝，君也。箋云：君哉者，言其誠得人君之道。烝，之丞反，韓詩云：美也。"
                },
                {
                    "paragraph": "文王受命，有此武功。旣伐于崇，作邑于豐。",
                    "zhushu": "箋云：武功，謂伐四囯及崇之功也。作邑者，徒都扵豐，以應天命。應，應對之應。"
                },
                {
                    "paragraph": "文王烝哉！",
                    "zhushu": ""
                },
                {
                    "paragraph": "築城伊淢，作豐伊匹。匪𣗥其欲，遹追來孝。",
                    "zhushu": "或，成溝也。匹，配也。箋云：方十里曰成淢，其溝也廣深各八尺。𣗥，急。來，勤也。文王受命而猶不自足，築豐邑之城，大小適与成偶。大扵諸侯，小扵天子之制。此非以急成従己之欲，欲廣都邑，乃述追王季勤孝之行，進其業也。淢，况域反，字又作洫。韓詩云：洫，深也。𣗥，居力反，下亟同，或作亟。慾音欲，夲亦作欲。廣，古曠反。深，戸鴆反。行，下孟反。"
                },
                {
                    "paragraph": "王后烝哉！",
                    "zhushu": "后，君也。箋云：變謚言王后者，非其盛事，不以義謚。"
                },
                {
                    "paragraph": "王公伊濯，維豐之垣。四方攸同，王后維翰。",
                    "zhushu": "濯，大。翰，幹也。箋云：公，事也。文王述行大王、王季之王業，其事益大。作邑扵凡，城之旣成，又垣之，立宫室，乃為天下所同心而歸之。王后為之幹者，正其政敎，定其法度。濯，直角反，韓詩云：美也。垣音表。翰，尸旦反，徐音寒。"
                },
                {
                    "paragraph": "王后烝哉！",
                    "zhushu": ""
                },
                {
                    "paragraph": "豐水東注，維禹之績。四方攸同，皇王維辟。",
                    "zhushu": "績，業。皇，大也。箋云：績，功。辟，君也。昔堯時洪水，而豐水亦汜滥爲害，禹治之，使入渭，東注于河，禹之功也。文王、武王今得作邑於其旁地，爲天下所同心而歸。大王爲之君，乃由禹之功政，引美之。豐邑在豐水之西，鎬京在豐水之東。辟音璧，注及下皆同，又音婢亦反，法也。汜，芳劒反，字亦作汎。滥，力暫反。"
                },
                {
                    "paragraph": "皇王烝哉！",
                    "zhushu": "箋云：變王后言大王者，武王之事又益大。大，此及下言大者，並如字。"
                },
                {
                    "paragraph": "鎬京辟廱，自西自東，自南自北，無思不服。",
                    "zhushu": "武王作邑於鎬京。箋云：自，由也。武王於鎬京行辟廱之礼，自四方來觀者，皆感化其德，心无不歸服者。"
                },
                {
                    "paragraph": "皇王烝哉！",
                    "zhushu": ""
                },
                {
                    "paragraph": "考卜維王，宅是鎬京。維龜正之，武王成之。",
                    "zhushu": "箋云：考猶稽也。宅，居也。稽疑之法，必契灼龜而卜之。武王卜居是鎬京之地，龜則正之，謂得吉兆，武王遂居之。修三后之德，以伐纣，定天下，成龜兆之占，功莫大於此。契，苦計反，夲又作挈，或苦结反。"
                },
                {
                    "paragraph": "武王烝哉！",
                    "zhushu": ""
                },
                {
                    "paragraph": "豐水有𦬊，武王豈不仕？詒厥孫謀，以燕翼子。",
                    "zhushu": "𦬊，草也。仕，事。燕，安。翼，敬也。箋云：詒猶傳也。孫，順也。豐水猶以其潤澤生草，武王豈不以其功業爲事乎？以為事，故傳其所以順天下之謀，以安其敬事之子孫，謂使行之也。書曰：厥考翼，其肯曰：我有後，弗棄基！芑音起。詒，以之反。孔、王申毛如字，鄭音遜。傳，直專反，下同。"
                },
                {
                    "paragraph": "武王烝哉！",
                    "zhushu": "上言皇王而變言武王者，皇，大也，始大其業，至武王伐紂成之，故言武王也。",
                    "type": 2
                },
                {
                    "paragraph": "文王有聲八章，章五句。",
                    "zhushu": "",
                    "type": 2
                },
                {
                    "paragraph": "文王之什十篇，六十六章，四百一十四句。",
                    "zhushu": ""
                }
            ]
        },
        {
            "name": "大雅生民之什詁訓傳第二十四",
            "paragraphs": [
                {
                    "paragraph": "生民之什詁訓傳第二十四",
                    "zhushu": "自生民至卷阿八篇，成王、周公之正大雅。",
                    "type": 1
                },
                {
                    "paragraph": "毛詩大雅",
                    "zhushu": "",
                    "type": 2
                },
                {
                    "paragraph": "生民尊祖也。后稷生於姜嫄，文、武之功起于后稷，故推以配天焉。",
                    "zhushu": ""
                },
                {
                    "paragraph": "厥初生民，時維姜嫄。",
                    "zhushu": "生民，夲后稷也。姜，姓也。后稷之毋配高辛氏帝焉。箋云：厥，其。初，始。時，是也。言周之始祖，其生之者，是姜嫄也。姜姓者，炎帝之後，有女名嫄，當堯之時，爲高辛氏之世妃。夲后稷之𥘉生，故謂之生民。嫄音原。姜，姓；嫄，名，有邰氏之女。"
                },
                {
                    "paragraph": "生民如何？克禋克祀，以弗無子。",
                    "zhushu": "禋，敬。弗，去也。去無子，求有子。古者必立郊禖焉。玄鳥至之日，以大牢祠于郊禖，天子親往，后妃率九嬪御，乃禮天子所御，𢃄以弓韣，授以弓矢，于郊禖之前。箋云：克，能也。弗之言祓也。姜嫄之生后稷如何乎？乃禋祀上帝於郊禖，以祓除其無子之疾而得其福也。能者，言齊肅當神明意也。二王之後，得用天子之禮。禋音因，鄭：祭天名。弗音拂，注同。去，起吕反，下同。禖音梅，下同。祠，嗣𢇁反，夲亦作祀。嬪，婢人反。韣音獨，弓衣。祓音拂，又音廢，下同。齊，側皆反，夲亦作齋，篇末齊敬同。"
                },
                {
                    "paragraph": "履帝武敏歆，攸介攸止。載震載夙，載生載育，時維后稷。",
                    "zhushu": "履，踐也。帝，髙辛氏之帝也。武，迹。敏，疾也。從於帝而見于天，將事齊敏也。歆，饗。介，大也。止，福禄所止也。震，動。夙，早。育，長也。后稷播百榖以利民。箋云：帝，上帝也。敏，拇也。介，左右也。夙之言肅也。祀郊禖之時，時則有大神之迹。姜嫄履之，足不能滿，履其拇指之處，心體歆歆然，其左右所止仕，如有人道感己者也，於是遂有身，而肅戒不復揖。後則生子而養長之，名曰棄。舜臣堯而舉之，是爲后稷。敏，密謹反。歆，許金反。介音戒。震，眞愼反，鄭：有娠也。見，賢遍反。齊，側皆反，又如字。長，張文反，下同。拇音母，足大指。介又如字。處，昌慮反。復，扶又反，下故復同。"
                },
                {
                    "paragraph": "誕彌厥月，先生如達。",
                    "zhushu": "誕，大。彌，終。達，生也。姜嫄之子，先生者也。箋云：達，羊子也。大矣后稷之在其母，終人道十月而生，生如達之生，言易也。彌，面支反。達，他末反，注同。說文云：小羊也。沈云：毛如字。易，以䜴反，下同。"
                },
                {
                    "paragraph": "不坼不副，無葘無害。",
                    "zhushu": "言易也。凡人在母，母則病，生則圻副，葘害其母，横逆人道。坼，勑宅反。副，孚逼反，說文云：分也。字林云：判也，匹亦反。葘音災，注同。"
                },
                {
                    "paragraph": "以赫厥靈，上帝不寜。不康禋祀，居然生子。",
                    "zhushu": "赫，顯也。不寜，寜也。不康，康也。箋云：康、寜，皆安也。姜嫄以赫然顯著之徴，其有神靈審矣。此乃天帝之氣也，心猶不安之。又不安徒以禋祀而無人道，居黙然自生子，懼時人不信也。"
                },
                {
                    "paragraph": "誕寘之隘巷，牛羊腓字之。",
                    "zhushu": "誕，大。寘，置。腓，辟。字，愛也。天生后稷，異之於人，欲以𩔰其靈也。帝不順天，是不明也，故承天意而異之于天下。箋云：天異之，故姜嫄置后稷於牛羊之徑，亦所以異之。寘，之豉反，下同。隘，於懈反。巷，户降反。腓，符非反。"
                },
                {
                    "paragraph": "誕寘之平林，㑹伐平林。",
                    "zhushu": "牛羊而辟人者理也。置之平林，又爲人所収取之。"
                },
                {
                    "paragraph": "誕寘之寒氷，鳥覆翼之。",
                    "zhushu": "大鳥來，一翼覆之，一翼藉之，人而収取之，又其理也。"
                },
                {
                    "paragraph": "鳥覆翼之，鳥乃去矣，后稷呱矣。",
                    "zhushu": "於是知有天異，往取之矣。后稷呱呱然而泣。呱音孤。"
                },
                {
                    "paragraph": "實覃實訏，厥聲載路。誕實匍匐，克岐克嶷，以就口食。",
                    "zhushu": "覃，長。訏，大。路，大也。𡵨，知意也。嶷，識也。箋云：實之言適也。覃，謂始能坐也。訏，謂張口嗚呼也。是時聲昔則已大矣，能匍匐則𡵨𡵨然意有所知也。其貌嶷嶷然有所識别也。以此至于能就衆人口自食，謂六七歳時。覃，徒南反，夲或作譚。訏，况于反。匍音蒲，又音符，夲亦作扶。匐，蒲北反，又音服，夲亦作服。𡵨，其冝反。嶷，魚極反，說文作疑，云：小兒有知。長，張丈反，或如字。別，彼列反。"
                },
                {
                    "paragraph": "蓺之荏菽，荏菽旆旆。禾役穟穟，麻麥幪幪，𤓰瓞唪唪。",
                    "zhushu": "荏菽，戎菽也。旆旆然，長也。役，列也。穟穟，苗好美也。幪幪然，茂盛也。唪唪然，多實也。箋云：蓺，樹也。戎菽，大豆也。就口食之時，則有種殖之志，言无性也。蓺，魚丗反。荏菽，荏，而甚反；菽，或作叔，音同，郭璞云：今胡豆是。旆，蒲貝反。穟音遂。幪，莫孔反。瓞，田節反。唪，布孔反，徐又薄孔反。長如字，又張文反。"
                },
                {
                    "paragraph": "誕后稷之穡，有相之道。",
                    "zhushu": "相，助也。箋云：大矣后稷之掌稼穡，有見助之道，謂若神助之力。相，息亮反，注同。"
                },
                {
                    "paragraph": "茀厥豐草，種之黃茂。實方實苞，實種實裦。實發實秀，實堅實好。實頴實栗，即有邰家室。",
                    "zhushu": "茀，治也。黃，嘉榖也。茂，美也。方，極𠭇也。苞，本也。種，雜種也。褎，長也。發，尽發也。不榮而實曰秀。頴，垂頴也。栗，其實栗栗然。邰，姜嫄之囯也。堯見天因邰而生后稷，故囯各稷於邰，命使事天，以顯神順天命耳。箋云：豐、苞，亦茂也。方，齊等也。種，生不雜也。褎，枝葉長也。發，發管時也。栗，成就也。后稷教民除治茂草，使種黍稷，黍稷生則茂好，孰則大成，以此成功，堯改封於邰，就其成囯之家室，无變更也。茀音弗，韓詩作拂。拂，茀也。種，支勇反，注下嘉種并江同。裦，徐秀反。頴，營井反，穗也。尚書：唐叔得禾，異畒同頴，是也。邰，他來反，后稷所封囯，今在京兆武功縣。"
                },
                {
                    "paragraph": "誕降嘉種，維秬維秠，維穈維𦬊。",
                    "zhushu": "天降嘉種。秬，黒黍也。秠，一桴二米也。穈，赤苗也。𦬊，白苗也。箋云：天應堯之顯后稷，爲之下嘉種。秬音巨。秠，孚鄙反，亦黒黍也，又孚悲反，郭芳婦反。穈音門，爾雅作舋，同，郭亡偉友，赤粱粟也。𦬊音起，徐又巨己反，郭云：白粱粟也。捊，芳于反，字書云：麤糠也。應，應對之應。爲，于僞反，下夭爲已同。"
                },
                {
                    "paragraph": "𢘆之秬秠，是穫是𠭇。𢘆之穈𦬊，是任是負，以歸肇祀。",
                    "zhushu": "𢘆，徧。肇，始也。始歸郊祀也。箋云：任猶抱也。肇，郊之神位也。后稷以天爲己下此四榖之故，則徧種之，成孰則穫而𠭇計之，抱負以歸於郊祀天。得祀天者，二王之後也。𢘆，古鄧反，夲又作旨。穫，户郭反。任音壬，注同。肇音兆。徧音遍，不同。"
                },
                {
                    "paragraph": "誕我祀如何？或舂或揄，或簸或蹂。釋之叟叟，烝之浮浮。",
                    "zhushu": "揄，杼臼也。或簸糠者，或蹂黍者。釋，浙米也。叟叟，聲也。浮浮，氣也。箋云：蹂之言潤也。大矣我后稷之祀天如何乎？美而將說其事也。舂而杼出之，簸之，又潤濕之，將復舂之，趨於鑿也。釋之烝之，以爲酒及簠簋之實。舂，傷容反。揄音由，又以求反，說文作舀，戈紹反。簸，波我反。蹂音柔。叟，所留反，字又作溲，壽米聲也，爾雅作溞，音同，郭音騷。烝，之丞反。浮如字，爾雅、說文並作烰。抒音食汝反。穅音康，字亦作康，俗米旁作康，非。浙，星歴反，說文云：汱也。汱音大。復，扶又反。鑿，子洛反，精米也，字林作毇，云糲米一㓩舂爲八斗也，子沃反。簠音甫。簋音軌。"
                },
                {
                    "paragraph": "載謀載惟，取蕭𥙊脂，取羝以軷，載燔載烈，",
                    "zhushu": "甞之日，涖卜來歳之芟。獮之日，涖卜來歳之戒。社之日，涖卜來歳之稼。所以興來而繼往也。榖熟而謀，陳𥙊而卜矣。取蕭合黍，臭達牆屋，旣奠而後𤑔，蕭合馨香也。羝羊，牡羊也。軷，道祭也。傅火曰燔，貫之如于火曰烈。箋云：惟，思也。烈之言爛也。后稷旣爲郊祀之酒及其米，每諏謀其日，思念其禮，至其時，取蕭草與𥙊牲之脂，𤑔之於行神之位，馨香旣聞，取羝羊之體以𥙊神，又燔烈其肉爲尸羞焉。自此而往郊。羝，都禮反，字亦作怟。軷，蒲未反，說文云：出必吿道神，爲壇而祭爲軷，字林同，父未反。燔音煩，後皆同。涖音利，又音𩔖。芟，所銜反。獮，息淺反。奠，徒練反。𤑔，如恱反。馨，呼丁反。傅音附。貫，古亂反。諏，足湏反，謀也。"
                },
                {
                    "paragraph": "以興嗣歳。",
                    "zhushu": "興來𡻕，繼往歳也。箋云：嗣歳，今新歳也。以先歳之物齊敬犯軷而祀天者，將求新歳之豐年也。孟春之月令曰：乃擇元日，祈榖于上帝。"
                },
                {
                    "paragraph": "卬盛于豆，于豆于登。其香始升，上帝居歆，胡臭亶時？",
                    "zhushu": "卬，我也。木曰豆，瓦曰登。豆，薦𦵔醢也。登，大羮也。箋云：胡之言何也。亶，誠也。我后稷盛𦵔醢之屬，當於豆者，於登者，其馨香始上行，上帝則安而歆享之，何芳𦤀之誠得其時乎？美之也。祀天用瓦豆，陶噐質也。卬，五郎反，我也。盛音成，注同。香，一夲作馨。亶，都但反。𦵔，莊居反。醢音海。上，時掌反。"
                },
                {
                    "paragraph": "后稷肇祀，庶無罪悔，以迄于今。",
                    "zhushu": "迄，至也。箋云：庻，衆也。后稷肇祀上帝於郊，而天下衆民成得其所，無有罪過也。子孫蒙其福，以至於今，故推以配天焉。迄，許乙反。",
                    "type": 2
                },
                {
                    "paragraph": "生民八章，四章章十句，四章章八句。",
                    "zhushu": "",
                    "type": 2
                },
                {
                    "paragraph": "行葦忠厚也。周家忠厚，仁及草木，故能内睦九族，外尊事黃耇，養老乞言，以成其福禄焉。",
                    "zhushu": "九族，自己上至髙祖，下至玄孫之親也。黄，黄髪也。耇，東梨也。乞言，從求善言可以爲政者，敦史受之。葦，韋鬼反，葦草也。耇音苟，爾雅云：壽也。梨，利知反，又利兮反，方言云：凍梨，老也。敦如字，夲又作惇，同。"
                },
                {
                    "paragraph": "敦彼行葦，牛羊勿踐履。方苞方體，維葉泥泥。",
                    "zhushu": "敦，聚貌。行，道也。葉𥘉生泥泥。箋云：苞，茂也。體，成形也。敦敦然道旁之葦，牧牛羊者母使躐履折傷之。草物方茂盛，以其終將爲人用，故周之先王爲此愛之，况於人乎？敦，徒端反，注同。泥，乃禮反，注同，張揖作苨苨，云：草盛也。爲，于僞反，注同，爲設同。"
                },
                {
                    "paragraph": "戚戚兄弟，莫逺具爾。或肆之筵，或授之几。",
                    "zhushu": "戚戚，内相親也。肆，陳也。或陳設筵者，或授几者。箋云：莫，无也。具猶俱也。爾，謂進之也。正与族人燕，兄弟之親，无逺无近，俱楫而進之。年稚者爲設筵而己，老者加之以几。筵，以然反，席也。鋪陳曰筵，藉之曰席。稺，直吏反。"
                },
                {
                    "paragraph": "肆筵設席，授几有緝御。",
                    "zhushu": "設席，重席也。緝御，踧踖之容也。箋云：緝，猶續也。御，侍也。兄弟之老者，旣爲設重席授几，又有相續代而侍者，謂敦史也。緝，七習反。重，直龍反，下同。踧，子六反。踖，子亦反。"
                },
                {
                    "paragraph": "或獻或酢，洗爵奠斝。",
                    "zhushu": "斝，爵也。夏曰醆，殷曰斝，周曰爵。箋云：進酒於客曰獻，客荅之曰酢。主人又洗爵醻客，客受而奠之，不舉也。用殷爵者，尊兄弟也。酢，才洛反。斝，古雅反，又音嫁。夏，户雅反。醆，側簡反，字或作琖，同。醻，市由反。"
                },
                {
                    "paragraph": "醓醢以薦，或燔或炙。嘉殽脾臄，或歌或咢。",
                    "zhushu": "以肉曰醢。醢，臄凾也。歌者，比於琴瑟也。徒擊曰咢。箋云：薦之禮，韭𦵔則醓醢也。燔用肉，炙用肝，以脾凾爲加，故謂之嘉。醓，他感反，肉醬也，鄭注儀禮云：醓，海也。醢，呼改反。脾，婢支反。臄，渠略反，字或作醵。咢，五洛反，爾雅云：徒擊鼔謂之咢，徒哥謂之謡。函，胡南反，何又户感反，本又作𦜆，同。說文云：凾，舌也。又云：口裏肉也。通俗文云：口上曰臄，口下曰凾。比，毗志反。炙，者夜反。"
                },
                {
                    "paragraph": "敦弓旣堅，四鍭旣鈞，舎矢旣均，",
                    "zhushu": "敦弓，畫弓也。天子敦弓。鍭矢參亭。已均巾蓺。箋云：舎之言釋也。蓺，質也。周之先王將養老，先与群臣行射禮，以擇其可與者以爲賔。敦音彫，注及下同，徐又都雷反。鍭音侯，又音侯。釣，規旬反。舎音捨，注同。參，七南反。中，丁仲反，下皆同。可与者音預，下与爲同，一本直云可者，无与字。"
                },
                {
                    "paragraph": "序賔以賢。",
                    "zhushu": "言賔客次序皆賢。孔子射扵矍相之圃，觀者如堵牆。射至於司馬，使子路執弓矢出延射，曰：奔軍之將，亡囯之大夫，與爲人後者，不入，其餘皆入。蓋去者半，入者半。又使公罔之裘、序㸃，楊觶而語曰：幼壯孝弟，耆耄好禮，不從流俗，修身以俟死者，不在此位。蓋去者半，處者半。序㸃又楊觶而語曰：好斈不倦，好禮不變，耄勤稱道不亂者，不在此位也。蓋僅有存焉。箋云：序賔以賢，謂以射中多少爲次第。矍，俱縳反。相，息亮反。圃，布古反，又音布。觀，古亂反，又音官。堵，丁古反。奔音𡚒。𡚒，覆敗也。將，子匠反。㸃，都簟反。觶，之䜴及，爵。各容三升。語，魚據反。弟音悌。耋，徒節反。好，呼報反，下皆同。不，弗武反，下同。耄，莫報反，字或作旄，同。八十曰耄。勤音其。百年曰期頤。僅，其靳反。"
                },
                {
                    "paragraph": "敦弓旣句，旣挾四鍭。",
                    "zhushu": "天子之弓，合丸而成規。箋云：射禮：搢三挾一箇。言已挾四鍭，則已徧釋之。句，古豆反，說文作彀，云：張弓曰彀。挾，子協反，又子合反。箇，古貴反。徧音遍。"
                },
                {
                    "paragraph": "四鍭如樹，",
                    "zhushu": "言皆中也。"
                },
                {
                    "paragraph": "序賔以不侮。",
                    "zhushu": "言其皆有賢才也。箋云：不侮者，敬也。其人敬於禮，則射多中。"
                },
                {
                    "paragraph": "曽孫維主，酒醴維醹。酌以大斗，以祈黃耉。",
                    "zhushu": "曽孫，成王也。醹，厚也。大斗，長三尺也。祈，報也。箋云：祈，告也。今我成王承先王之法度爲主人，亦旣序賔矣。有醇厚之酒醴，以大斗酌而甞之而美，故以告黃耉之人，徴而養之也。飲酒之禮曰：吿於先王君子可也。醹，如主反，說文：厚酒也，字林同，音女父反。斗，字又作枓，都口反，徐又音主，三尺也，謂大斗之柄也。醇音淳。"
                },
                {
                    "paragraph": "黄耇台背，以引以翼。",
                    "zhushu": "台背，大老也。引，長。翼，敬也。箋云：台之言鮐也。大老則背有鮐文，旣告老人。及其來也，以禮引之，以禮翼之。在前曰引，在旁曰翼。合，湯來反，徐又音臺，爾雅云：壽也。鮐，湯來反，魚名，一音夷。"
                },
                {
                    "paragraph": "壽考維祺，以介景福。",
                    "zhushu": "祺，吉也。箋云：介，助也。養老人而得吉，所以助大福也。祺音其。介音戒，毛：大也，後皆放此。",
                    "type": 2
                },
                {
                    "paragraph": "行葦八章，章四句。故言七章，二章章六句，五章章四句。",
                    "zhushu": "",
                    "type": 2
                },
                {
                    "paragraph": "旣醉太平也。醉酒飽德，人有士君子之行焉。",
                    "zhushu": "成王𥙊宗廟，旅醻下偏羣臣，至于无筭爵，故云醉焉。乃見十倫之義，志意充滿，是謂之飽德。大音㤗，後大平皆放此。行，下孟反，第四章以下注皆同。偏音遍，下同。見，賢遍反。"
                },
                {
                    "paragraph": "旣醉以酒，旣飽以德。",
                    "zhushu": "旣者，盡其禮，終其事。箋云：禮謂旅醻之屬。事，謂施惠先後及㱕爼之類。施音式䜴反。"
                },
                {
                    "paragraph": "君子萬年，介爾景福。",
                    "zhushu": "箋云：君子斥成王也。介，助。景，大也。成王女有萬年之壽，天又助女以大福，謂五福也。"
                },
                {
                    "paragraph": "旣醉以酒，爾殽旣將。",
                    "zhushu": "將，行也。箋云：爾，女也。殽，謂牲躰也。成王之爲羣臣爼實，以尊卑差次行之。"
                },
                {
                    "paragraph": "君子萬年，介爾昭明。",
                    "zhushu": "箋云：昭，光也。"
                },
                {
                    "paragraph": "昭明有融，髙朗令終。",
                    "zhushu": "融，長。朗，明也。始於饗燕，終於享祀。箋云：有，又。令，善也。天旣助女以光明之道，又使之長有髙明之譽，而以善名終，是其長也。"
                },
                {
                    "paragraph": "令終有俶，公尸嘉告。",
                    "zhushu": "俶，始也。公尸，天子以卿，言諸侯也。箋云：俶猶厚也。旣始有善令，終又厚之。公尸以善言告之，謂嘏辭也。諸侯有功德者，入爲天子卿大夫，故云公尸。公，君也。俶，尺叔反。嘏，古雅反。"
                },
                {
                    "paragraph": "其告維何？籩豆靜嘉。",
                    "zhushu": "𢘆豆之葅，水草之和也。其醢，陸産之物也。加豆，陸産也，其醢，水物也。邊豆之薦，水士之品也。不敢用常褻味而貴多品，所以交於神明者，言道之徧至也。箋云：公尸所以善言告之，是何故乎？乃用籩豆之物，絜清而美，政平氣和所致故也。䙝，息列反。清如字，又才性反。"
                },
                {
                    "paragraph": "朋友攸攝，攝以威儀。",
                    "zhushu": "言相攝佐者以威儀也。箋云：朋友，謂羣臣同志好者也。言成王之臣，皆有仁孝士君子之行，其所以相攝佐威儀之事。好，呼報反。"
                },
                {
                    "paragraph": "威儀孔時，君子有孝子。",
                    "zhushu": "箋云：孔，甚也。言成王之臣威儀甚得其冝，皆君子之人，有孝子之行。"
                },
                {
                    "paragraph": "孝子不匱，永錫爾𩔖。",
                    "zhushu": "匱，竭。𩔖，善也。箋云：永，長也。孝子之行，非有竭極之時，長以與女之族𩔖，謂廣之以敎道天下也。春秋傳曰：頴考叔，純孝也，施及莊公。匱，求位反。道音導。施，以豉反。"
                },
                {
                    "paragraph": "其𩔖維何？室家之壼。",
                    "zhushu": "壼，廣也。箋云：壼之言梱也。其與女之族𩔖云何乎？室家先以相梱致，已乃及於天下。壼，苦夲反。梱，苦夲反。致，直置反。"
                },
                {
                    "paragraph": "君子萬年，永錫祚胤。",
                    "zhushu": "胤，嗣也。箋云：永，長也。成王，女有萬年之壽，天又長予女福祚至于子孫。○作，夲又作胙，才路反。胤，羊刃反。"
                },
                {
                    "paragraph": "其胤維何？天被爾禄。",
                    "zhushu": "禄，福也。箋云：天予女福祚至于子孫云何乎？天覆被女以禄位，使禄臨天下。被，皮寄反，注同。"
                },
                {
                    "paragraph": "君子萬年，景命有僕。",
                    "zhushu": "僕，附也。箋云：成王，女旣有萬年之壽，天之大命又附著於女，謂使爲政教。著，直略反，下同。"
                },
                {
                    "paragraph": "其僕維何？𨤲爾女士。",
                    "zhushu": "𨤲，予也。箋云：天之大命附著於女云何乎？予女以女而有士行者。謂生淑媛，使爲之妃。𨤲，力之反。媛，予眷反。妃音配，又芳非反。"
                },
                {
                    "paragraph": "𨤲爾女士，從以孫子。",
                    "zhushu": "箋云：從，隨也。天旣予女以女而有士行者，又使生賢知之子孫以隨之，謂傳丗也。知音智。傳，直專反。",
                    "type": 2
                },
                {
                    "paragraph": "旣醉八章，章四句。",
                    "zhushu": "",
                    "type": 2
                },
                {
                    "paragraph": "鳧鷖守成也。太平之君子能持盈守成，神祇祖考安樂之也。",
                    "zhushu": "君子斥成王之。言君子者，太平之時則皆然，非獨成王也。鳧音符。鷖，於雞反，蒼頡觧詁云：鷖，鷗也，一名水鴞。祇，祁支反。樂音洛，篇末注同。"
                },
                {
                    "paragraph": "鳧鷖在涇，公尸來燕來寜。",
                    "zhushu": "鳧，水鳥也。鷖，鳧屬。大平則萬物衆多。箋云：涇，水名也。水鳥而居水中，猶人爲公尸之在宗廟也，故以喻焉。𥙊祀旣畢，明日又設禮而與尸燕。成王之時，尸來燕也，其心安，不以己實臣之故自嫌。言此者，美成王事尸之禮備。"
                },
                {
                    "paragraph": "爾酒旣清，爾殽旣馨。公尸燕飲，福禄來成。",
                    "zhushu": "馨，香之逺聞也。箋云：爾者，女成王也。女酒殽清美，以與公尸燕樂飲酒之故，祖考以福禄來成女。聞音問，或如字。"
                },
                {
                    "paragraph": "鳧鷖在沙，公尸來燕來冝。",
                    "zhushu": "沙，水旁也。冝，冝其事也。箋云：水鳥以居水中爲常，今出在水旁，喻𥙊四方百物之尸也。其來燕也，心自以爲冝，亦不以己實臣自嫌也。"
                },
                {
                    "paragraph": "爾酒旣多，爾殽旣嘉。",
                    "zhushu": "言酒品齊多而殽備美。齊，才細反。"
                },
                {
                    "paragraph": "公尸燕飲，福禄來爲。",
                    "zhushu": "厚爲孝子也。箋云：爲猶助也，助成王也。爲，于僞反，注同，協句如字。"
                },
                {
                    "paragraph": "鳧鷖在渚，公尸來燕來處。",
                    "zhushu": "渚，沚也。處，止也。箋云：水中之有渚，猶平地之有丘也。喻祭天地之尸也，以配至尊之故，其來燕似若止得其處。渚，之與反。沚音止。"
                },
                {
                    "paragraph": "爾酒旣湑，爾殽伊脯。公尸燕飲，福禄來下。",
                    "zhushu": "箋云：湑，酒之泲者也。天地之尸尊，事尊不以䙝味，泲酒脯而已。湑，息汝反。泲，子禮反，字又作䍤，同。"
                },
                {
                    "paragraph": "鳧鷖在潨，公尸來燕來宗。",
                    "zhushu": "潨，水㑹也。宗，尊也。箋云：潨，水外之髙者也。有瘗埋之象，喻祭社稷山川之尸，其來燕也，有尊主人之意。潨，在公反，說文云：小水入大水也，徐云：鄭音在容仄。瘞，於例反。埋，亡皆反，字亦作薶，同。"
                },
                {
                    "paragraph": "旣燕于宗，福禄攸降。公尸燕飲，福禄來崇。",
                    "zhushu": "崇，重也。箋云：旣，盡也。宗，尊宗也。羣臣下及民盡有祭社之禮而燕飲焉，爲福禄所下也。今王宗社又以尸燕，福禄之來乃重厚也。天子以下，其社神同，故云然。降，户江反。重，直龍反，下同。"
                },
                {
                    "paragraph": "鳧鷖在亹，公尸來止熏熏。",
                    "zhushu": "亹，山絶水也。熏熏，和說也。箋云：亹之言門也。燕上祀之尸於門户之外，故以喻焉。其來也，不敢當王之燕禮，故變言來止熏熏，坐不安之意。亹音門。熏，許云反，說文作醺，云：醉也。說音悅。"
                },
                {
                    "paragraph": "𣅀酒欣欣，燔炙芬芬。公尸燕飲，無有後艱。",
                    "zhushu": "欣欣然，樂也。芬芬，香也。無有後艱，言不敢多祈也。箋云：艱，難也。小神之尸卑，用美酒，有燔炙，可用䙝味也。又不能致福禄，但令王自今無有後艱而已。令，力呈反。",
                    "type": 2
                },
                {
                    "paragraph": "鳧鷖五章，章六句。",
                    "zhushu": "",
                    "type": 2
                },
                {
                    "paragraph": "假樂嘉成王也。",
                    "zhushu": ""
                },
                {
                    "paragraph": "假樂君子，顯顯令德。宜民冝人，受禄于天。",
                    "zhushu": "假，嘉也。冝民冝人，冝安民、冝官人也。箋云：顯，光也。天嘉樂成王有光光之善德，安民官人皆得其宜，以受福禄於天。假音暇。"
                },
                {
                    "paragraph": "保右命之，自天申之。",
                    "zhushu": "申，重也。箋云：成王之官人也，羣臣保右而舉之，乃後命用之。又用天意申勑之，如舜之勑伯禹、伯夷之屬。右音又，助也，注同。重，直用反。"
                },
                {
                    "paragraph": "干禄百福，子孫千億。穆穆皇皇，冝君冝王。",
                    "zhushu": "冝君王天下也。箋云：千，求也。十萬曰億。天子穆穆，諸侯皇皇。成王行顯顯之令德，求禄得百福。其子孫亦勤行而求之，得禄千億，故或爲諸侯，或爲天子，言皆相勗以道。○冝君冝王，冝，一本作且字。勗，香玉反。"
                },
                {
                    "paragraph": "不愆不忘，率由舊章。",
                    "zhushu": "箋云：愆，過。率，循也。成王之令德，不過誤，不遺失，循用舊典之文章，謂周公之禮法。愆，起連反。"
                },
                {
                    "paragraph": "威儀抑抑，德音秩秩。無怨無惡，率由群匹。",
                    "zhushu": "抑抑，美也。秩秩，有常也。箋云：抑抑，密也。秩秩，清也。成王立朝之威儀，致密無所失，敎令又清明，天下皆樂仰之，無有怨惡。循用群臣之賢者，其行能匹耦己之心。惡，烏路反，又如字，注同。朝，直遥反。致，直治反，本或作緻。行，下孟反。"
                },
                {
                    "paragraph": "受福無疆，四方之綱。",
                    "zhushu": ""
                },
                {
                    "paragraph": "之綱之紀，燕及朋友。",
                    "zhushu": "朋友，群臣也。箋云：成王能爲天下之綱紀，謂立法度以理治之也。其燕飲常與群臣，非徒樂族人而已。疆，居良反，下篇同。樂音洛。"
                },
                {
                    "paragraph": "百辟卿士，媚于天子。不觧于位，民之攸墍。",
                    "zhushu": "墍，息也。箋云：百辟，畿内諸侯也。卿士，卿之有事也。媚，愛也。成王以恩意及羣臣，羣臣故皆愛之，不解於其職位。民之所以休息由此也。辟音壁，注同。媚，眉備反，注同。觧，佳買反，注同。墍，許噐反。",
                    "type": 2
                },
                {
                    "paragraph": "假樂四章，章六句。",
                    "zhushu": "",
                    "type": 2
                },
                {
                    "paragraph": "公劉召康公戒成王也。成王將涖政，戒以民事，美公劉之厚於民，而獻是詩也。",
                    "zhushu": "公劉者，后稷之曽孫也。夏之始衰，見迫逐，遷於豳，而有居民之道。成王始幼少，周公居攝政。及歸之，成王將涖政，召公與周公相成王爲左右。召公懼成王尚幼稚，不留意於治民之事，故作是詩美公劉以深戒之。○公劉，王云：公，號；劉，名也。尚書傳云：公，爵；劉，名也。召，本亦作邵，上照反，後皆同。涖音利，又音𩔖，徐力自反。夏，戸雅反，下夏人同。少，詩照反。相，息亮反。"
                },
                {
                    "paragraph": "篤公劉，匪居匪康。廼埸廼疆，廼積廼倉。廼裹餱糧，于橐于囊，思輯用光。",
                    "zhushu": "篤，厚也。公劉居於邰，而遭夏人亂，迫逐公劉。公劉乃辟中國之難，遂平西戎，而遷其民邑於豳焉。廼埸廼疆，言修其疆場也。廼積廼倉，言民事時和，國有積倉也。小曰橐，大曰囊。思輯用光，言民相與和睦，以顯於時也。箋云：厚乎公劉之爲君也，不以所居爲居，不以所安爲安。邰國乃有疆埸也，乃有積委及倉也，安安而能遷，積而能散。爲夏人迫逐已之故，不忍闘其民，乃裏糧食於囊橐之中，棄其餘而去。思在和其民人，用光大其道，爲今子孫之基。埸音亦。裹音果。餱音侯，食也，字或作糇。糧，本亦作粮，音良，糇也。橐，他洛反。囊，乃郎反。說文云：無底曰嚢，有底曰橐。輯音集，又七立反。難，乃旦反。積委，上子智反，下於僞反。為，于僞反，又如字。"
                },
                {
                    "paragraph": "弓矢斯張，干戈戚揚，爰方啓行。",
                    "zhushu": "戚，斧也。揚，𨱆也。張其弓矢，秉其干戈戚揚，以方開道路，去之豳，盖諸侯之從者十有八國焉。箋云：干，盾也。戈，句子㦸也。爰，曰也。公劉之去邰，整其師旅，設其兵噐，告其士卒曰：爲女方開道而行。明已之遷，非爲迫逐之故，乃欲全民也。戚，七歷反。鉞音越。從，才用反，又如字。盾，字又作楯，順允反，又音允。句音鉤。卒，尊忽反，下餘卒、士卒皆同。爲，于僞反，下非爲、爲公劉、皆爲同。"
                },
                {
                    "paragraph": "篤公劉，于胥斯原。旣庻旣繁，旣順廼宣，而無永嘆。",
                    "zhushu": "胥，相。宣，徧也。民無長嘆，猶文王之無悔也。箋云：于，於也。廣平曰原。厚乎公劉之於相此原也以居民，民旣衆矣旣多矣，旣順其事矣，又乃使之時耕，民皆安今之居，而無長嘆思其舊時也。嘆，他安反，字或作歎。徧音遍。相，息亮反，下相此皆同。"
                },
                {
                    "paragraph": "陟則在巘，復降在原。何以舟之？維玉及瑶，鞞琫容刀。",
                    "zhushu": "巘，小山別於大山也。舟，帶也。瑶，言有美德也。下曰鞸，上曰琫，言德有度數也。容刀，言有武事也。箋云：陟，升。降，下也。公劉之相此原地也，由原而升巘，復下在原，言反覆之，重居民也。民亦愛公劉之如是，故進玉瑶、容刀之佩。巘，本又作甗，魚輦反，又音言，又音魚偃反，又音彦。復音服，又扶又反，注復下同。瑶音遥。鞸，必頂反。琫，必孔反。别，彼列反。覆，本亦作復，同，芳福反。"
                },
                {
                    "paragraph": "篤公劉，逝彼百泉，瞻彼漙原，廼陟南岡，乃覯于京。",
                    "zhushu": "漙，大。覯，見也。箋云：逝，往。瞻，視。漙，廣也。山脊曰岡。絶髙爲之京。厚乎公劉之相此原地也，往之彼百泉之間，視其廣原可居之處，乃升其南山之脊，乃見其可居者於京，謂可營立都邑之處。溥音普。覯，古豆反。處，昌慮反，下之處同。"
                },
                {
                    "paragraph": "京師之野，于時處處，于時廬旅，于時言言，于時語語。",
                    "zhushu": "是京乃大衆所冝居之也。廬，寄也。直言曰言，論難曰語。箋云：于，於。時，是也。京地乃衆民所冝居之野也。於是處其所當處者，廬舎其賔旅，言其所當言，語其所當語，謂安民館容施教令也。廬，力居反。論，魯困反。難，乃旦反。館舎，一本作館客。"
                },
                {
                    "paragraph": "篤公劉，于京斯依。蹌蹌濟濟，俾筵俾几，",
                    "zhushu": "箋云：蹌蹌濟濟，士大夫之威儀也。俾，使也。厚乎公劉之居於此京，依而築宫室。其旣成也，與羣臣士大夫飲酒以落之。羣臣則相使爲公劉設凡筵，使之升坐。"
                },
                {
                    "paragraph": "旣登乃依。乃造其曹，執豕于牢，酌之用匏。",
                    "zhushu": "賔已登席坐矣，乃依几矣。曹，羣也。執豕于牢，新國則殺禮也。酌之用匏，儉以質也。箋云：公劉旣登堂負扆而立，羣臣乃適其牧羣，博豕於牢中，以爲飲酒之殽。酌酒以匏爲爵，言忠敬也。依，毛如字，鄭於豈反，箋云：或扆字。造，七報反。匏，歩交反。殺，所戒反。搏音博，沈音付。"
                },
                {
                    "paragraph": "食之飲之，君之宗之。",
                    "zhushu": "爲之君，爲之大宗也。箋云：宗，尊也。公劉雖去邰國來遷，群臣從而君之尊之，猶在邰也。食音嗣。飲，於鴆反。"
                },
                {
                    "paragraph": "篤公劉，旣漙旣長，旣景乃岡，相其隂陽，觀其流泉。",
                    "zhushu": "旣景乃岡，考於日景，參之髙岡。箋云：厚乎公劉之居豳也。旣廣其地之東西，又長其南北，旣以日景定其經界於山之脊，觀相其隂陽寒煖所冝，流泉浸潤所及。皆爲利民冨國。相，息亮反，注同。煖，况𡊮反，又乃管反。浸，子鴆反。"
                },
                {
                    "paragraph": "其軍三單，度其隰原，徹田爲糧。",
                    "zhushu": "三單，相襲也。徹，治也。箋云：邰，后后稷上公之封。大國之制三軍，以其餘卒爲羡。今公劉迁於豳，民始從之，丁夫適蒲三軍之数。單者，無羡卒也。度其隰與原田之多少，徹之使出稅，以爲國用。什一而稅謂之徹。魯哀公曰：二吾猶不足，如之何其徹也？單音丹。度，待洛反，注及下同。羡音賤，又音衍，下同。"
                },
                {
                    "paragraph": "度其夕陽，豳居允荒。",
                    "zhushu": "山西曰夕陽。荒，大也。箋云：允，信也。夕陽者，豳之所處也。廣其廣輪，豳之所處，信寛大也。廣，古曠反。"
                },
                {
                    "paragraph": "篤公劉，于豳斯館。渉渭爲亂，取厲取鍜。",
                    "zhushu": "館，倉也。正絶流曰亂。鍜，石也。箋云：鍜石所以爲鍜質也。厚乎公劉，於豳地作此宫室，乃使人渡渭水，爲舟絶流而南，取鍜厲斧斤之石，可以利噐用，伐取材木給築事也。厲，本又作礪。鍜，本又作碬，丁亂反。鍜，說文云：碬，厲石，字林：大喚反。材，一本作林。"
                },
                {
                    "paragraph": "止基廼理，爰衆爰有，夾其皇澗，遡其過澗。",
                    "zhushu": "皇，澗名也。遡，郷也。過，澗名也。箋云：爰，曰也。止基，作宫室之功止。而後疆理其田野，挍其夫家人数，曰益多矣，器物有足矣，皆布居澗水之旁。夾，古洽反，又古協反。澗，古晏反。遡音素。過，古禾反，注同。郷，本又作嚮，許亮反，又與卷阿篇注同。校音敎。"
                },
                {
                    "paragraph": "止旅廼密，芮鞫之即。",
                    "zhushu": "密，安也。芮，水厓也。鞫，究也。箋云：芮之言内也。水之内曰隩，水之外曰鞫。公劉居豳旣安，軍旅之役止，士卒乃安。亦就澗水之内外而居，修田事也。芮，本又汭，如銳反。鞫，居六反。厓，五佳反，乎亦作涯。隩，於六反，又於報反，字或作澳。",
                    "type": 2
                },
                {
                    "paragraph": "公劉六章，章十句。",
                    "zhushu": "",
                    "type": 2
                },
                {
                    "paragraph": "泂酌召康公戒成王也。言皇天親有德，饗有道也。",
                    "zhushu": "泂音逈。"
                },
                {
                    "paragraph": "泂酌彼行潦，挹彼注兹，可以餴饎。",
                    "zhushu": "洞，逺也。行潦，流潦也。餴，餾也。饎，酒食也。箋云：流潦，水之薄者也。逺酌取之，投大器之中，又挹之注之於此小器，而可以沃酒食之分者，以有忠信之德，齊絜之誠以薦之故也。春秋傳曰：人不易物，惟德繄物。潦音老。挹音楫，又音邑。餴，甫云反，又作饙，字書云：一蒸米也。饎，尺志反，字林充之反。餾，力又反，又音留。爾雅：饙、餾，飪也。孫炎云：蒸之曰餴，均之曰餾。郭云：餴孰爲餾。齊，側皆反，夲或作齋。繄，於𠔃反。"
                },
                {
                    "paragraph": "豈弟君子，民之父母。",
                    "zhushu": "樂以疆教之，易以說安之，民皆有父之尊，有母之親。樂音洛。易，羊豉反。說音悅。"
                },
                {
                    "paragraph": "泂酌彼行潦，挹彼注兹，可以濯罍。",
                    "zhushu": "濯，滌也。罍，𥙊噐。罍音雷。滌，徒歴反。"
                },
                {
                    "paragraph": "豈弟君子，民之攸歸。",
                    "zhushu": ""
                },
                {
                    "paragraph": "泂酌彼行潦，挹彼注兹，可以濯漑。",
                    "zhushu": "漑，清也。漑，古爱反。清，才性反。以如字。"
                },
                {
                    "paragraph": "豈弟君子，民之攸墍。",
                    "zhushu": "箋云：墍，息也。",
                    "type": 2
                },
                {
                    "paragraph": "泂酌三章，章五句。",
                    "zhushu": "",
                    "type": 2
                },
                {
                    "paragraph": "卷阿召康公戒成王也。言求賢用吉士也。",
                    "zhushu": "吉猶善也。卷音權，篇内同。"
                },
                {
                    "paragraph": "有卷者阿，飄風自南。",
                    "zhushu": "㒷也。卷，曲也。飄風，回風也。惡人被德化而消，猶飄風之入曲阿也。箋云：大陵曰阿。有大陵卷然而曲，廽風從長飬之方來入之。興者，喻王當屈躰以待賢者，賢者則猥來就之，如飄風之入曲阿然，其來也，爲長飬民。飄，避遥反，本亦作票。被，皮寄反。長，張文反，下同。猥，烏罪反。爲，于僞反。"
                },
                {
                    "paragraph": "豈弟君子，來游來歌，以矢其音。",
                    "zhushu": "矢，陳也。箋云：王能待賢者如是，則樂易之君子來就王游而歌，以陳岀其聲音。言其將以樂王也，感王之善心也。樂音洛，下樂王同。易，以䜴反，後樂易皆放此。"
                },
                {
                    "paragraph": "伴奐爾游矣，優游爾休矣。",
                    "zhushu": "伴奐，廣大有文章也。箋云：伴奐，自縱㢮之意也。賢者旣來，王以才官秩之，各任其職，女則得伴奐而優游自休息也。孔子曰：无爲而治者，其舜也与！恭己正南面而已。言任賢欲逸也。泮音判，徐音畔。奐，徐音換。縱，子用反，本又作從。施，本又作施，同，書氏反。任音壬，或如鴆反。治，直交反，下爲治同。与音餘。共音恭。"
                },
                {
                    "paragraph": "豈弟君子，俾爾彌爾性，似先公酋矣。",
                    "zhushu": "彌，終也。似，嗣也。酋，終也。箋云：俾，使也。樂易之君子來在位，乃使女終女之性命，无困病之憂，嗣先君之功而終載之。酋，在由反，又子由反，又在幽反。"
                },
                {
                    "paragraph": "爾土宇昄章，亦孔之厚矣。",
                    "zhushu": "昄，大也。箋云：土宇，謂居民以土地屋宅也。孔，甚也。女得賢者与之爲治，使居宅民大得其法，則王恩惠亦甚厚矣。勸之使然。昄，徐符版反，孫炎、郭璞方滿反，字林方但反，又方旦反。"
                },
                {
                    "paragraph": "豈弟君子，俾爾彌爾性，百神爾主矣。",
                    "zhushu": "箋云：使女爲百神主，謂群臣受饗而佐之。"
                },
                {
                    "paragraph": "爾受命長矣，茀禄爾康矣。",
                    "zhushu": "茀，小也。箋云：茀，福。康，安也。女得賢者，与之承順天也，則受乆長之命，福禄又安安。茀，沈云：毛音弗，徐云：鄭音廢，一云：毛方味反，鄭芳弗反。"
                },
                {
                    "paragraph": "豈弟君子，俾爾彌爾性，純嘏爾常矣。",
                    "zhushu": "嘏，大也。箋云：純，大也。予福曰嘏，使女大受神之福以爲常。"
                },
                {
                    "paragraph": "有馮有翼，有孝有德，以引以翼。",
                    "zhushu": "有馮有翼，道可馮依以爲輔翼也。引，長。翼，敬也。箋云：馮，馮几也。翼，助也。有孝，斥成王也。有德，謂群臣也。王之𥙊祀，擇賢者以爲户，尊之䂊撰几，擇佐食。朝中有孝子，有群臣。尸之入也，使祝賛道之，扶翼之。尸至設凡，佐食助之。尸者神象，故事之如祖考。馮，符水反，注同，夲又作馮。撰，士戀反，又士轉反，具也，本亦作饌。道，徒報反，本亦作導。"
                },
                {
                    "paragraph": "豈弟君子，四方爲則。",
                    "zhushu": "箋云：則，法也。王之臣有是樂易之君子，則天下莫不放效以爲法。放，方往反。"
                },
                {
                    "paragraph": "顒顒卬卬，如圭如璋，令聞令望。",
                    "zhushu": "顒顒，温皃。卬卬，盛皃。箋云：令，善也。王有賢臣，與之以禮義相切瑳，體貌則顒顒然敬順，志氣則卬卬然髙朗，如玉之圭璋也。人聞之則有善聲譽，人望之則有善威儀，德行相副。顒，魚恭反。卬，五剛反。間音問，夲亦作問。望如字，協韻音亡。瑳，七何反，或作差。行，下孟反。"
                },
                {
                    "paragraph": "豈弟君子，四方爲綱。",
                    "zhushu": "箋云：綱者，能張衆目。"
                },
                {
                    "paragraph": "鳯凰于飛，翽翽其羽，亦集爰止。",
                    "zhushu": "鳯皇，霊鳥，仁瑞也。雄曰鳯，雌曰凰。翽翽，衆多也。箋云：翽翽，羽声也。亦，亦衆鳥也。爰，于也。鳯皇往飛翽翽然，亦与衆鳥集於所止。衆鳥慕鳯皇而來，喻賢者所在，羣臣皆慕而往仕也。因時鳯皇至，故以喻者焉。翽，呼㑹反，字林云：飛聲也，口外反。瑞，垂僞反。"
                },
                {
                    "paragraph": "藹藹王多吉士，維君子使，媚于天子。",
                    "zhushu": "藹藹，猶濟濟也。箋云：媚，愛也。王之朝多善士藹藹然，君子在上位者率化之，使之親愛天子，奉職盡力。藹，於害反，說文作藹藹，云：臣盡力之美也。朝，直遥反。"
                },
                {
                    "paragraph": "鳯皇于飛，翽翽其羽，亦傳于天。",
                    "zhushu": "箋云：傳猶戾也。傅音附。"
                },
                {
                    "paragraph": "藹藹王多吉人，維君子命，媚于庻人。",
                    "zhushu": "箋云：命猶使也。善士親愛庶人，謂撫擾之，令不失職。令，力呈反，下欲令同。"
                },
                {
                    "paragraph": "鳯皇鳴矣，于彼髙岡。梧桐生矣，于彼朝陽。",
                    "zhushu": "梧桐，柔木也。山東曰朝陽。梧桐不生山罔，大平而後生朝陽。箋云：鳯皇，鳴于山脊之上者，居髙視下，觀可集止，喻賢者待禮乃行，翔而後集。梧桐生者，猶明君出也。生於朝陽者，被温仁之氣，亦君德也。鳯皇之性，非梧桐不棲，非竹實不食。梧音吾。被，皮寄反。棲音西。"
                },
                {
                    "paragraph": "菶菶萋萋，雝雝喈喈。",
                    "zhushu": "梧桐盛也，鳯皇鳴也。臣竭其力，則地極其化；天下和洽，則鳯皇樂德。箋云：菶菶萋萋，喻君德盛也。雝雝喈喈，喻民臣和恊。萋，七西反。喈音皆。"
                },
                {
                    "paragraph": "君子之車，旣庻且多。君子之馬，旣閑且馳。",
                    "zhushu": "上能錫以車馬，行中節，馳中法也。箋云：庻，衆。閑，習也。今賢者在位，王錫其車衆多矣，其馬又閑習於威儀，能馳矣。大夫有乗馬，有貳車。中，丁仲反，下同。乗，繩證反。"
                },
                {
                    "paragraph": "矢詩不多，維以遂歌。",
                    "zhushu": "不多，多也。明王使公卿獻詩以陳其志，遂爲工師之歌焉。箋云：矢，陳也。我陳作此詩，不復多也。欲令遂爲樂歌，王日聽之，則不損今之成功也。復，扶又反。",
                    "type": 2
                },
                {
                    "paragraph": "卷阿十章，六章章五句，四章章六句。",
                    "zhushu": "",
                    "type": 2
                },
                {
                    "paragraph": "民勞召穆公刺厲王也。",
                    "zhushu": "厲王，成王七丗孫也。時賦歛重數，徭役煩多，人民勞苦，輕爲姧宄，彊陵弱，衆暴寡，作冦害，故穆公以刺之。○民勞如字。從此至桑柔五篇，是厲王變大雅。歛，力𧰟反。數音朔。徭，本亦作繇，音遥。宄音軌，本亦作軌。"
                },
                {
                    "paragraph": "民亦勞止，汔可小康。惠此中國，以綏四方。",
                    "zhushu": "汔，危也。中囯，京師也。四方，諸夏也。箋云：汔，幾也。康、綏，皆安也。惠，愛也。今周民罷勞矣，王幾可以小安之乎？愛京師之人以安天下。京師者，諸夏之根本。汔，許一反，說文巨乞反。夏，户雅反，下同。幾音祈，下同。罷音皮。"
                },
                {
                    "paragraph": "無縱詭隨，以謹無良。式遏寇虐，憯不畏明。",
                    "zhushu": "詭隨，詭人之善，隨人之惡者。以謹無良，慎小以懲大也。㦧，曾也。箋云：謹猶慎也。良，善。式，用。遏，止也。王爲政，無聽於詭人之善不肯行而隨人之惡者。以此勑慎無善之人，又用此止爲寇虐，曾不畏敬明白之刑罪者，疾時有之。詭，俱毁反。遏，於葛反。"
                },
                {
                    "paragraph": "柔逺能邇，以定我王。",
                    "zhushu": "柔，安也。箋云：能猶侞也。邇，近也。安逺方之國，順侞其近者，當以此定我國家，爲王之功。言我者，同姓親也。柔，本亦作揉。侞，舊音如庶反，廣雅云：如，若也，均也。"
                },
                {
                    "paragraph": "民亦勞止，汔可小休。惠此中國，以爲民逑。",
                    "zhushu": "休，定也。逑，合也。箋云：休，止息也。合，聚也。逑音求。"
                },
                {
                    "paragraph": "無縱詭隨，以謹惽怓。式遏寇虐，無俾民憂。",
                    "zhushu": "惽怓，大亂也。箋云：惽怓，謹譁也，謂好爭者也。俾，使也。惽音昬，說文作昬，云：怓也。釋文：惽亦不憭也。怓，女交反。讙音歡，又許元反。"
                },
                {
                    "paragraph": "無棄爾勞，以爲王休。",
                    "zhushu": "休，美也。箋云：勞猶功也。無廢女始時勤政事之功，以爲女王之美。述其始時者，誘掖之也。"
                },
                {
                    "paragraph": "民亦勞止，汔可小息。惠此京師，以綏四國。",
                    "zhushu": "息，止也。"
                },
                {
                    "paragraph": "無縱詭隨，以謹罔極。式遏寇虐，無俾作慝。",
                    "zhushu": "慝，惡也。箋云：罔，無。極，中也。無中，所行不得中正。綏音雖，安也。慝，吐得反。"
                },
                {
                    "paragraph": "敬慎威儀，以近有德。",
                    "zhushu": "求近德也。近，附近之近，註同。"
                },
                {
                    "paragraph": "民亦勞止，汔可小愒。惠此中國，俾民憂泄。",
                    "zhushu": "愒，息。泄，去也。箋云：泄猶出也，𤼵也。愒，起例反。泄，以世反，又息列反。"
                },
                {
                    "paragraph": "無縱詭隨，以謹醜厲。式遏寇虐，無俾正敗。",
                    "zhushu": "醜，衆。厲，危也。箋云：厲，惡也。春秋傳曰：其父爲厲。厲，壞也。無使先王之正道壞。"
                },
                {
                    "paragraph": "戎雖小子，而式弘大。",
                    "zhushu": "戎，大也。箋云：戎猶女也。式，用也。弘猶廣也。今王女雖小子自遇，而女用事於天下甚廣大也。易曰：君子出其言不善，則千里之外應之，况其邇者乎？出其言不善，則千里之外違之，况其邇者乎？是以此戒之。應，應對之應。"
                },
                {
                    "paragraph": "民亦勞止，汔可小安。惠此中國，國無有殘。",
                    "zhushu": "賊義曰殘。箋云：王愛此京師之人，則天下邦國之君不爲殘酷矣。"
                },
                {
                    "paragraph": "無縱詭隨，以謹繾綣。式遏寇虐，無俾正反。",
                    "zhushu": "繾綣，反覆也。繾音遣。綣，起阮反。覆，芳服反，音福。"
                },
                {
                    "paragraph": "王欲玉女，是用大諫。",
                    "zhushu": "箋云：玉者，君子比德焉。王乎！我欲令女如玉然，故作是詩，用大諫正女。此穆公至忠之言。令，力呈反。",
                    "type": 2
                },
                {
                    "paragraph": "民勞五章，章十句。",
                    "zhushu": "",
                    "type": 2
                },
                {
                    "paragraph": "板凡伯刺厲王也。",
                    "zhushu": "箋云：凡伯，周同姓，周公之胤也，入爲王卿士。"
                },
                {
                    "paragraph": "上帝板板，下民卒癉。出話不然，爲猶不逺。",
                    "zhushu": "板板，反也。上帝，以稱王者也。癉，病也。話，善言也。猶，道也。箋云：猶，謀也。王爲政反先王與天之道，天下之民盡病其出善言而不行之也。然爲謀不能逺圖，不知禍之將至。板音版。卒，子恤反。癉，當但反。出如字。話，户快反。"
                },
                {
                    "paragraph": "靡聖管管，不實於亶。",
                    "zhushu": "管管，無所依繫。亶，誠也。箋云：王無聖人之法度，管管然以心自恣，不能用實於誠信之言，言行相違也。亶，丁旦反。行，下孟反。"
                },
                {
                    "paragraph": "猶之未逺，是用大諫。",
                    "zhushu": "猶，圖也。箋云：王之謀不能圖逺，用是故我大諫王也。"
                },
                {
                    "paragraph": "天之方難，無然憲憲。天之方蹶，無然泄泄。",
                    "zhushu": "憲憲，猶欣欣也。蹶，動也。泄泄，猶沓沓也。箋云：天斥王也。王方欲艱難天下之民，又方變更先王之道。臣乎，女無憲憲然，無沓沓然，爲之制法度，逹其意以成其惡。憲，許建反。蹶，俱衛反。泄，徐以世反。爾雅云：憲憲、泄泄，制法則也。說文作呭，云：多言也。"
                },
                {
                    "paragraph": "辭之輯矣，民之洽矣。辭之懌矣，民之莫矣。",
                    "zhushu": "輯，和。洽，合。懌，說。莫，定也。箋云：辭，辭氣，謂政教也。王者政教和說順於民，則民心合定。此戒語時之大臣。輯音集，又七入反。懌音亦。說音恱，下同。"
                },
                {
                    "paragraph": "我雖異事，及爾同僚。我即爾謀，聽我囂囂。",
                    "zhushu": "僚，官也。囂囂，猶謷謷也。箋云：及，與。卽，就也。我雖與爾職事異者，乃與女同官，俱爲卿士。我就女而謀，及忠告以善道，女反聽我言，謷謷然不肯受。僚，字又作寮，力彫反。囂，五刀反。謷，五報反。道音導，下牗道、道民皆同。"
                },
                {
                    "paragraph": "我言維服，勿以爲笑。先民有言，詢于芻蕘。",
                    "zhushu": "芻蕘，薪采者。箋云：服，事也。我所言乃今之急事，女無笑之。古之賢者有言，有疑事當與薪采者謀之。匹夫匹婦或知及之，况於我乎？芻，𥘉俱反。蕘，如謡反。"
                },
                {
                    "paragraph": "天之方虐，無然謔謔。老夫灌灌，小子蹻蹻。",
                    "zhushu": "謔謔然，喜樂。灌灌，猶欵欵也。蹻蹻，驕貌。箋云：今王方爲酷虐之政，女無謔謔然以讒慝助之。老夫諫女欵欵然，自謂也。女反蹻蹻然如小子，不聽我言。謔，虚虐反。灌，古亂反。蹻，其畧反。樂音洛，恱也。欵如字。"
                },
                {
                    "paragraph": "匪我言耄，爾用憂謔。多將熇熇，不可救藥。",
                    "zhushu": "八十曰耄。熇熇然，熾盛也。箋云：將，行也。今我言非老耄有失誤，乃告女用可憂之事，而女反如戲謔，多行熇熇惨毒之惡，誰能止其禍？耄，莫報反。熇，徐許酷反，沈又許各反。"
                },
                {
                    "paragraph": "天之方懠，無爲夸毗。威儀卒迷，善人載尸。",
                    "zhushu": "懠，怒也。夸毗，体柔人也。箋云：王方行酷虐之威怒，女無夸毗，以形体順從之，君臣之威儀盡迷亂，賢人君子則如尸矣，不復言語。時厲王虐而弭謗。懠，才細反。夸，苦花反。復，扶又反。弭，弥耳反。"
                },
                {
                    "paragraph": "民之方殿屎，則莫我敢葵。喪亂蔑資，曽莫惠我師。",
                    "zhushu": "殿屎，呻吟也。蔑，無。資，財也。箋云：葵，揆也。民方愁苦而呻吟，則忽然無有揆度知其然者。其遭喪禍，又素以賦歛空虚，無財貨以共其事，窮困如此，又曽不肯惠施以賙贍衆民，言無恩也。殿，都練反，郭音坫，說文作唸。屎，許伊反，說文作吚。呻音申。吟如字。度，待洛反。歛，力𧰟反。共音供。施，式豉反。賙音周。瞻，市𧰟反。"
                },
                {
                    "paragraph": "天之牖民，如壎如箎，如璋如圭，如取如𢹂。",
                    "zhushu": "牖，道也。如壎如箎，言相和也。如璋如圭，言相合也。如取如𢹂，言必從也。箋云：王之道民以礼義，則民和合而從之如此。壎，許元反。萀音池。𢹂，下圭反。"
                },
                {
                    "paragraph": "𢹂無曰益，牖民孔易。民之多辟，無自立辟。",
                    "zhushu": "辟，法也。箋云：易，易也。女𢹂掣民，東與西與，民皆從女所爲，無曰是何益爲？道民在已甚易也。民之行多爲邪僻者，乃汝君臣之過，無自謂所建爲法也。辟，婢亦反。易，以豉反，下同。"
                },
                {
                    "paragraph": "价人維藩，大師維垣。大邦維屏，大宗維翰。",
                    "zhushu": "价，善也。藩，屏也。垣，墻也。王者，天下之大宗。翰，幹也。箋云：价，甲也。被甲之人，謂卿士掌軍事者。大師，三公也。大邦，成國諸侯也。大宗，王之同姓之適子也。王當用公卿諸侯及宗室之貴者爲藩屏垣幹爲輔弼，無䟽逺之。价音界。藩，方元反。大音㤗。翰，胡旦反。垣音𡊮。被，皮寄反。適，丁歷反。"
                },
                {
                    "paragraph": "懐德維寜，宗子維城。無俾城壞，無獨斯畏。",
                    "zhushu": "懷，和也。箋云：斯，離也。和女德，無行酷虐之政，以安女國。以是爲宗子之城，使免於難。遂行酷虐，則禍及宗子，是謂城壊。城壞則乖離，而女獨居而畏矣。宗子，謂王之適子也。"
                },
                {
                    "paragraph": "敬天之怒，無敢戲豫。敬天之渝，無敢馳驅。",
                    "zhushu": "戲豫，逸豫也。馳驅，自恣也。箋云：渝，變也。渝，用朱反。"
                },
                {
                    "paragraph": "昊天曰明，及爾出王。昊天曰旦，及爾游衍。",
                    "zhushu": "王，往。旦，明。游，行。衍，溢也。箋云：及，與也。昊天在上，人仰之皆謂之明。常與汝出入往來，游溢相從，視女所行善惡，可不慎乎？昊，胡老反。曰音越，下同。衍，餘戰反，一音延。",
                    "type": 2
                },
                {
                    "paragraph": "板八章，章八句。",
                    "zhushu": "",
                    "type": 2
                },
                {
                    "paragraph": "生民之什十篇，六十五章，四百三十三句。",
                    "zhushu": ""
                }
            ]
        },
        {
            "name": "大雅蕩之什詁訓傳第二十五",
            "paragraphs": [
                {
                    "paragraph": "蕩之什詁訓傳第二十五",
                    "zhushu": "",
                    "type": 1
                },
                {
                    "paragraph": "毛詩大雅",
                    "zhushu": "",
                    "type": 2
                },
                {
                    "paragraph": "蕩召穆公傷周室大壞也。厲王無道，天下蕩蕩，無綱紀文章，故作是詩也。",
                    "zhushu": "蕩，唐黨反。召，時照反，本又作邵，卷内召公、召伯皆同。"
                },
                {
                    "paragraph": "蕩蕩上帝，下民之辟。",
                    "zhushu": "上帝，以託君王也。辟，君也。箋云：蕩蕩，法度廢壊之貌。厲王乃以此居人上，爲天下之君，言其無可象則之甚。辟，匹亦反，又作僻。"
                },
                {
                    "paragraph": "疾威上帝，其命多辟。",
                    "zhushu": "疾，病人也。威，罪人矣。箋云：疾病人者，重賦歛也；威罪人者，峻刑法也。其政教多邪僻，不由舊章。辟音義見上。歛，力𧰟反。峻，荀潤反，本亦作駿。邪，似嗟反。"
                },
                {
                    "paragraph": "天生烝民，其命匪諶。靡不有初，鮮克有終。",
                    "zhushu": "諶，誠也。箋云：烝，衆。鮮，寡。克，能也。天之生此衆民，其教道之，非當以誠信使之忠厚乎？今則不然，民始皆庶幾於善道，後更化於惡俗。烝，之承反。諶，市林反。鮮，息淺反，注同。道音導，本作導。"
                },
                {
                    "paragraph": "文王曰咨，咨汝殷啇。曽是彊禦，曽是掊克，曽是在位，曽是在服。",
                    "zhushu": "咨，嗟也。彊禦，彊梁禦善也。掊克，自伐而好勝人也。服，服政事也。箋云：厲王弭謗，穆公朝廷之臣，不敢斥今王之惡，故上陳文王咨嗟殷紂以切刺之。女曽任用是惡人，使之處位執職事也。禦，魚吕反。掊，蒲矦反。掊克，聚歛也，徐又甫垢反。"
                },
                {
                    "paragraph": "天降滔德，女興是力。",
                    "zhushu": "天，君。滔，慢也。箋云：厲王施倨慢之化，女羣臣又相與而力爲之。言競於惡。滔，他刀反。慢，亡見反，本亦作漫，又作嫚。倨，居庶反。"
                },
                {
                    "paragraph": "文王曰咨，咨女殷啇。而秉義𩔖，彊禦多懟。流言以對，寇攘式内。",
                    "zhushu": "對，遂也。箋云：義之言冝也。𩔖，善。式，用也。女執事之臣，宜用善人，反任彊禦衆懟爲惡者，皆流言謗毁賢者。王若問之，則又以對。寇盗攘𥨸爲姦宄者，而王信之，使用事於内。○言汝當用善𩔖，而反任此暴虐多怨之人，使用流言以應對，則是爲寇盗攘𥨸而反居内矣，是以致怨謗之無極也。懟，直𩔖反，怨也。流音留。流言，浮浪不根之言也。攘，如羊反。式如字，寇本作奸。宄音軌。"
                },
                {
                    "paragraph": "侯作侯祝，靡届靡究。",
                    "zhushu": "作、祝，詛也。届，極。究，窮也。箋云：侯，維也。王與羣臣乖爭而相疑，日祝詛求其凶咎無極已。作，側慮反，注同，夲或作呪。祝音周救反，注同，本或作呪，非。届音界。究音救。"
                },
                {
                    "paragraph": "文王曰咨，咨女殷啇！女炰烋于中國，斂怨以爲德。",
                    "zhushu": "炰烋，猶彭享也。箋云：炰烋，自矜氣健之貌。歛聚群不逞作怨之人，謂之有德而任用之。炰，白交反。烋，火交反，注同。亨，許庚反。逞，勑領反。"
                },
                {
                    "paragraph": "不明爾德，時無背無側。",
                    "zhushu": "後無臣，側無人也。箋云：無臣無人，謂賢者不用。背，而内反，又蒲妹反，後也。"
                },
                {
                    "paragraph": "爾德不明，以無陪無卿。",
                    "zhushu": "無陪二也。無卿士也。陪，夲又作培，蒲廻反。"
                },
                {
                    "paragraph": "文王曰咨，咨女殷啇！天不湎爾以酒，不義從式。",
                    "zhushu": "義，冝也。箋云：式，法也。天不同女顔色以酒，有沈湎於酒者，是乃過也，不冝從而去行之。湎，靣善反，徐莫顯反。飲酒斉色曰湎。韓詩云：飲酒閉門不出容曰湎。"
                },
                {
                    "paragraph": "旣愆爾止，靡明靡晦。式號式呼，俾晝作夜。",
                    "zhushu": "使晝爲夜也。箋云：愆，過也。女旣過沈湎矣，又不爲明晦，無有止息，醉則號呼相傚，用晝日作夜，不視政事。愆，夲又作諐，起連反。號，戸刀反，注同。呼，火胡反，又火故反，注同，崔夲作謼。或，一夲作或號或呼。俾，必爾反，夲亦作卑，後皆同。耽，夲或作湛，都南反。爲，于僞反。"
                },
                {
                    "paragraph": "文王曰咨，咨女殷商。如蜩如螗，如沸如羮。",
                    "zhushu": "蜩，蟬也。蟾，蝘也。箋云：飲酒號呼之聲，如蜩螗之鳴，其𥬇語沓沓，又如湯之佛，羮之方熟。蜩音條。螗音唐。沸，方味反。蟬，市延反。字林云：蟪蛄。蝘音偃，蟬屬也。草木䟽云：一名虭蟟。青、徐謂之螇螰，楚人名之蟪蛄，秦、燕謂之蛥蚗，或名之蜒蚞。郭云：俗呼爲胡蝉，江南謂之唐𧋘。沓，徒荅反。"
                },
                {
                    "paragraph": "小大近喪，人尚乎由行。",
                    "zhushu": "言居人上，欲用行是道也。箋云：殷紂之時，君臣失道如此，且䘮亡矣。時人化之甚，尚欲從而行之，不知其非。近，附近之近，又如字，注同。"
                },
                {
                    "paragraph": "内奰于中國，覃及鬼方。",
                    "zhushu": "奰，怒也。不醉而怒曰奰。鬼方，逺方也。箋云：此言時人𢗗於爲惡，雖有不醉，猶好怒。奰，皮器反，舊音俻。覃，徒南反。𢗗，市制反，又時設反，說文云：習也。好，呼報反。"
                },
                {
                    "paragraph": "文王曰咨，咨女殷啇。匪上帝不時，殷不用舊。",
                    "zhushu": "箋云：此言紂之亂，非其生不得其時，乃不用先王之故法之所致。"
                },
                {
                    "paragraph": "雖無老成人，尚有典刑。",
                    "zhushu": "箋云：老成人，謂若伊尹、伊陟、臣扈之属。雖无此臣，猶有常事故法可案用也。扈音户。"
                },
                {
                    "paragraph": "曽是莫聽，大命以傾。",
                    "zhushu": "箋云：莫，无也。朝廷君臣皆任喜怒，曽无用典刑治事者，以至誅成。"
                },
                {
                    "paragraph": "文王曰咨，咨女殷啇。人亦有言，顚沛之掲。枝葉未有害，本實先撥。",
                    "zhushu": "顚，仆。沛，枝也。掲，見根貌。箋云：掲，蹶貌。撥猶绝也。言大木掲然將蹶，枝葉未有折傷，其根本實先絶，乃相隨俱顚技。喻纣之官職雖俱存，紂誅亦皆死。顚，都田反。沛音貝。掲，紀竭反。撥，蒲未反。仆，蒲北反，又音赴。拔，皮八反，又夲未反。見，䝨遍反，謂樹根露見，王如字，言可見。蹶，其厥反，沈居衞反，一音厥。"
                },
                {
                    "paragraph": "殷鑒不逺，在夏后之丗。",
                    "zhushu": "箋云：此言殷之明鏡不逺也。近在夏后之丗，謂湯誅桀也。後武王誅纣，今之王何以不用爲戒？夏，戸雅反，注同。",
                    "type": 2
                },
                {
                    "paragraph": "蕩八章，章八句。",
                    "zhushu": "",
                    "type": 2
                },
                {
                    "paragraph": "抑衛武公刺厲王，亦以自警也。",
                    "zhushu": "自警者，如彼泉流，无淪胥以亡。抑，於力反。警，居領反。"
                },
                {
                    "paragraph": "抑抑威儀，維德之隅。人亦有言，靡哲不愚。",
                    "zhushu": "抑抑，密也。隅，廉也。靡哲不愚，國有道則知，國无道則愚。箋云：人密審於威儀抑抑然，是其德必嚴正也。古之䝨者，道行心平，可外占而知内。如宫室之制，内有繩直則外有廉隅。今王政暴虐，䝨者皆佯愚不為容貌，如不肖然。哲，本又作喆，亦作悊，陟列反，智也，下同。知音智。"
                },
                {
                    "paragraph": "庻人之愚，亦職維疾。哲人之愚，亦維斯戾。",
                    "zhushu": "職，主。戾，罪也。箋云：庻，衆也。衆人性无知，以愚為主，言是其常也。䝨者而為愚，畏懼於罪也。"
                },
                {
                    "paragraph": "無競維人，四方其訓之。有覺德行，四國順之。",
                    "zhushu": "無競，競也。訓，敎。覺，直也。箋云：競，彊也。人君為政，无強扵得䝨人。得䝨人則天下教化扵其俗。有大德行，則天下順従其政。言在上所以倡道。行，下孟反，注同。倡，昌亮反。道，徒報反，本亦作導，下敎道同。"
                },
                {
                    "paragraph": "訏謨定命，逺猶辰告。",
                    "zhushu": "訏，大。謨，謀。猶，道。辰，時也。箋云：猶，圖也。大謀定命，謂正月始和，布政于邦國都鄙也。爲天下逺圖庻事，而以歳時告施之。訏，况于反。謨，莫蒲反，沈云：夲亦作漠，音莫。爲，于僞反，篇未今我為王同。"
                },
                {
                    "paragraph": "敬愼威儀，維民之則。",
                    "zhushu": "箋云：則，法也。"
                },
                {
                    "paragraph": "其在于今，興迷亂于政。顚覆厥德，荒湛于酒。",
                    "zhushu": "箋云：于今，謂今厲王也。興，猶尊尚也。王尊尚小人，迷亂扵政事者，以傾敗其功德，荒廢其政事。又湛楽扵酒，言愛小人之甚。覆，芳服反，下覆謂、覆用并注同。湛，都南反，注及下同。樂音洛，下文及注同。"
                },
                {
                    "paragraph": "女雖湛樂從，弗念厥紹。罔敷求先王，克共明刑。",
                    "zhushu": "绍，継。共，執。刑，法也。箋云：罔，无也。女君臣雖好楽嗜酒而相從，不當念继女之後人，將傚女所為，无廣索先王之道与能執法度之人乎？切責之也。共，九勇反，報也，注同。好，呼報反。嗜，市志反。傚，户教反。索，所白反。"
                },
                {
                    "paragraph": "肆皇天弗尚，如彼泉流，無淪胥以亡。",
                    "zhushu": "淪，率也。箋云：肆，故今也。胥，皆也。王爲政如是，故今皇天不髙尚之，所謂仍下災異也。王自绝扵天，如泉水之流，稍就虚竭，無見率引爲惡，皆与之以亡。戒羣臣不中行者，將并誅之。淪音倫。"
                },
                {
                    "paragraph": "夙興夜寐，洒埽廷内，維民之章。",
                    "zhushu": "洒，灑。章，表也。箋云：章，文章法度也。厲王之時，不恤政事，故戒群臣掌事者以此也。洒，色懈反，注同，又所寄反。埽，素報反。廷音庭。灑，色蟹反。"
                },
                {
                    "paragraph": "修爾車馬，弓矢戎兵。用戒戎作，用逷蠻方。",
                    "zhushu": "逷，逺也。箋云：逷當作剔。剔，治也。蠻方，蠻畿之外也。此時中國微弱，故復戒將率之臣以治軍實。女當用此備兵事之起，用此治九州之外不服者。逷，他歴反，沈上益反。復，扶又反。將，子匠反。率，所𩔖反，夲或作帥。"
                },
                {
                    "paragraph": "質爾人民，謹爾侯度，用戒不虞。",
                    "zhushu": "質，成也。不虞，非度也。箋云：侯，君也。此時万民失職，亦不肯趍公事，故又戒郷邑之大大及邦囯之君，乎女萬民之事，慎女爲君之法度，用備不億度而至之事。度，待洛反，下同。"
                },
                {
                    "paragraph": "愼爾出話，敬爾威儀，無不柔嘉。",
                    "zhushu": "話，善言也。箋云：言，謂教令也。柔，安。嘉，善也。話，户快反。"
                },
                {
                    "paragraph": "白圭之玷，尚可磨也，斯言之玷，不可爲也。",
                    "zhushu": "玷，缺也。箋云：斯，此也。玉之缺尚可磨鑢而平，人君政敎一失，誰能反覆之？玷，丁簟反，沈丁念反，說文作㓠。鑢音慮。覆音服，又豐服反，亦作服。"
                },
                {
                    "paragraph": "無易由言，無曰苟矣。莫捫朕舌，言不可逝矣。",
                    "zhushu": "莫，无。捫，持也。箋云：由，扵。逝，往也。女无輕易扵敎令，无曰苟且如是。今人无持我舌者而自聽恣也，敎令一往行扵下，其過誤可得而已之乎？易，以䜴反，注同。捫音門。"
                },
                {
                    "paragraph": "無言不讎，無德不報。惠于朋友，庶民小子。",
                    "zhushu": "讎，用也。箋云：惠，順也。教令之出如賣物，物善則其售賈貴，物惡則其售賈賤。徳加扵民，民則以義報之。王又當施順道扵諸侯，下及衆民之子弟。讎，市由反，徐云：鄭市又反。信，市又反，一本作讎，謂讎物價也，此音則與毛同。賈，加霸反，下同。"
                },
                {
                    "paragraph": "子孫繩繩，萬民靡不承。",
                    "zhushu": "箋云：繩繩，戒也。王之子孫敬戒行王之教令，天下之民不承順之乎？言承順也。靡，一夲作是。"
                },
                {
                    "paragraph": "視爾友君子，輯柔爾顔，不遐有愆。",
                    "zhushu": "輯，和也。箋云：柔，安。遐，逺也。今視女之諸侯及卿大夫，皆脅肩謟𥬇，以和安女顔色，是扵正道不逺有罪過乎？言其近也。輯，徐音集，又七入反。脅，夲又作䏩，香及反，又虚劫反，沈又扵闔反。謟，勑檢反，趙歧注孟子云：脇肩，竦體也。謟𥬇，強𥬇也。近依字，一本近下有之字，音附近之近。"
                },
                {
                    "paragraph": "相在爾室，尚不媿于屋漏。無曰不顯，莫予云覯。",
                    "zhushu": "西北隅謂之屋漏。覯，見也。箋云：相，助。𩔰，明也。諸侯卿大夫助𥙊，在女宗廟之室，尚无粛敬之心，不慙媿扵屋漏，有神見人之爲也。女无謂是幽昧不明，无見我者，神見女矣。屋，小帳也。漏，隱也。礼，祭扵奥旣畢，改設饌扵西北隅，而匪隱之処，此𥙊之末也。相，息亮反，注同。媿，俱位反。屋如字，或云鄭扵角反。漏，鲁豆反。覯，古豆反。奥，烏報反，西南隅謂之奥。饌，仕眷反。匪，扶味反，沈云：許慎几非反。"
                },
                {
                    "paragraph": "神之格思，不可度思，矧可射思？",
                    "zhushu": "格，至也。箋云：矧，况。射，厭也。神之來至去止，不可度知，況可於𥙊未而有厭倦乎？度，待洛反，注度知同。矧，申忍反。射音亦。"
                },
                {
                    "paragraph": "辟爾爲德，俾臧俾嘉。淑慎爾止，不愆于儀。不僣不賊，鮮不爲則。",
                    "zhushu": "女爲善，則民爲善矣。止，至也。爲人君，止扵仁；為人臣，止扵敬；爲人子，止扵孝；爲人父，止扵慈；与囯人交，止於信。僣，𦍑也。箋云：辟，法也。止，容止也。當審法度女之施德，使之爲民臣所善所美，又當善慎女之容止，不可過羗扵威儀。女所行不信不殘賊者，少矣其不爲人所法。僣，本亦作譛，音子念反，注及下我譛同。鮮，息淺反。"
                },
                {
                    "paragraph": "投我以桃，報之以李。",
                    "zhushu": "箋云：此言善往則善來，人无行而不得其報也。杸，猶擲也。擲，直赤反。"
                },
                {
                    "paragraph": "彼童而角，實虹小子。",
                    "zhushu": "童，羊之无角者也。而角，自用也。虹，潰也。箋云：童羊，譬王后也。而角者，喻與政事有所害也。此人實潰亂小子之政。礼，天子未除䘮稱小子。虹，戸公反，鄭戸江反。潰，戸對反。"
                },
                {
                    "paragraph": "荏染柔木，言緡之絲。温温恭人，維德之基。",
                    "zhushu": "缗，被也。温温，寛柔也。箋云：柔忍之木荏染然，人則被之弦以為弓。寛柔之人温温然，則能為德之基止。言内有其性，乃可以有為德也。荏，而甚反。染，而漸反。緡，亡巾反。恭，本亦作共，音恭。被，皮寄反，下同。忍音刃，本亦作刃。"
                },
                {
                    "paragraph": "其維哲人，告之話言，順德之行。其維愚人，覆謂我僣，民各有心。",
                    "zhushu": "話言，古之善言也。箋云：覆猶反也。僣，不信也。語䝨知之人以善言，則順行之。告愚人，反謂我不信。民各有心，二者意不同也。話，户快反，說文作話，云：話，故言也。行如字。哲如字。語，鱼慮反，下而語之同。知音智。"
                },
                {
                    "paragraph": "於乎小子，未知臧否。匪手𢹂之，言示之事，匪面命之，言提其耳。",
                    "zhushu": "箋云：臧，善也。扵乎，傷王不知善否，我非但以手攜掣之，親示以其事之是非，我非但對靣語之，親提撕其耳。此言以敎道之熟，不可啓覺。於音烏，乎音呼，凢此二字相連，音皆放此。否音鄙，注同。臧，善也。否，惡也。提音啼。掣，尺丗反，拽也。撕音西。"
                },
                {
                    "paragraph": "借曰未知，亦旣抱子。",
                    "zhushu": "借，假也。箋云：假令人云王尚幼少，未有所知，亦以抱子長大矣，不幼少也。借，子夜反，注及下同。知如字，沈音智，下夙知亦同。令，力呈反。少，詩照反，下同。長，丁丈反。"
                },
                {
                    "paragraph": "民之靡盈，誰夙知而莫成？",
                    "zhushu": "莫，晚也。箋云：万民之意，皆持不蒲扵王，誰早有所知而反晚成与？言王之无成，本无知故也。莫音慕，本亦作暮。与音餘。"
                },
                {
                    "paragraph": "昊天孔昭，我生靡樂。視爾夢夢，我心慘慘。",
                    "zhushu": "夢夢，亂也。慘慘，憂下楽也。箋云：孔，甚。昭，明也。昊天乎，乃甚明察，我生无可楽也。視王之意夢夢然，我心之憂悶慘慘然，愬其自恣，不用忠臣。樂音洛。注同。夢，莫注反，沈莫登反，注同。慘，七感反。愬音素，後皆同。"
                },
                {
                    "paragraph": "誨爾諄諄，聽我藐藐。匪用爲教，覆用爲虐。",
                    "zhushu": "藐藐然，不入也。箋云：我告教王，口語諄諄然，王聽聆之藐藐然。忽略不用我所言為政令，反謂之有妨害扵事。不受忠言。諄字又作訰，之純反，又之閏反，說文、埤蒼並云：告曉之熟。藐，美角反，爾雅云：悶也。聆音零。"
                },
                {
                    "paragraph": "借曰未知，亦聿旣耄。",
                    "zhushu": "耄，老也。耄，莫報反。"
                },
                {
                    "paragraph": "於乎小子，告爾舊止。聽用我謀，庻無大悔。",
                    "zhushu": "箋云：舊，止也。止，亂也。庻，幸，悔，恨也。"
                },
                {
                    "paragraph": "天方艱難，曰䘮厥國。",
                    "zhushu": "箋云：天以王為惡如是，故出艱難之事，謂下災異，生兵寇，將以㓕亡。曰音越。䘮，息浪反，韓詩作聿䘮。"
                },
                {
                    "paragraph": "取譬不逺，昊天不忒。囬遹其德，俾民大𣗥。",
                    "zhushu": "箋云：今我為王取譬喻，不乃逺也，维近耳。王當如昊天之德有常，不差忒也。王反為无常，维邪其行為貪暴，使民之財匱盡而大困急。忒，他得反。遹，于橘反。邪，似嗟反。行，下孟反。匱，求位反。",
                    "type": 2
                },
                {
                    "paragraph": "抑十二章，三章章八句，九章章十句。",
                    "zhushu": "",
                    "type": 2
                },
                {
                    "paragraph": "桑柔芮伯刺厲王也。",
                    "zhushu": "芮伯，畿内諸侯，王卿士也，字良夫。芮，如銳反，國名。"
                },
                {
                    "paragraph": "菀彼桑柔，其下侯旬。採采其劉，瘼此下民。",
                    "zhushu": "興也。菀，茂皃。旬，言隂均也。劉，爆爍而希也。瘼，病也。箋云：桑之柔濡，其葉宛然茂盛，謂蚕始生時也。人疪隂其下者，均得其所。及己捋采之，則葉爆爍而踈。人息其下，則病扵爆爍。興者，喻民當被王之恩惠，羣臣恣放，損王之徳。菀音𣡡，注同，又扵阮反。旬如字，又音荀。捋，力活反，注同。瘼音莫。隂，扵鴆反，夲亦作䕃，下同。爆，夲又作㬥，同，音剥，下同。爍，夲又作楽，或作落，同，音洛，郭盧角反。濡，而轉反。庇，必寐反，又音祕，夲亦作芘，同。被，皮寄反。"
                },
                {
                    "paragraph": "不殄心憂，倉兄塡𠔃。",
                    "zhushu": "倉，䘮。兄，滋。塡，乆也。箋云：殄乃绝也。民心之憂无絶已，䘮亡之道滋乆長。倉，𥘉亮反，注同。兄音况，注同，夲亦作況。填音塵。"
                },
                {
                    "paragraph": "倬彼昊天，寜不我矜。",
                    "zhushu": "昊天，斥王者也。菚云：卓，彼大藐。昊天乃卓然明大，而不矜哀下民。怨愬之言。倬，陟角反。"
                },
                {
                    "paragraph": "四牡騤騤，旟旐有翩。亂生不夷，靡國不泯。",
                    "zhushu": "騤騤，不息也。鳥隼曰旟，龜蛇曰旐。翩翩，在路不息也。夷，平。泯，滅也。箋云：軍旅乆出征伐而亂曰生。不平，無囯而不見殘㓕也。言王之用兵不得其所，適長寇虐。騤，求龜反。𣄣音輿。旐音兆。偏音萹，本亦作扁。泯，靣忍反，又名賔反，徐又音民。隼，荀允反。適，丁歴反。長，丁丈反。"
                },
                {
                    "paragraph": "民靡有𥠖，具禍以燼。",
                    "zhushu": "𥠖，齊也。箋云：𥠖，不齊也。具，猶俱也。災餘曰燼。言時民无有不齊被兵寇之害者，俱遇此禍。以為燼者，言害所及廣。𥠖，力奚反。燼，才忍反。夲亦作藎，同。"
                },
                {
                    "paragraph": "於乎有哀，國歩斯頻。",
                    "zhushu": "歩，行。頻，急也。箋云：頻猶比也。哀哉，國家之政，行此禍害比比然。比，毗志反，又如字，下同。"
                },
                {
                    "paragraph": "國歩蔑資，天不我將。靡所止疑，云徂何往？",
                    "zhushu": "疑，定也。箋云：蔑猶輕也。將猶養也。徂，行也。國家為政，行此輕蔑民之資用，是天不養我也。我従兵役，无有止息時，今復云行，當何之往也？蔑音滅。疑，鱼陵反。復，扶又反，下復考慎同。"
                },
                {
                    "paragraph": "君子實維，秉心無競。誰生厲階？至今爲梗。",
                    "zhushu": "競，彊。厲，惡。梗，病也。箋云：君子，謂諸侯及卿大夫也。其執心不彊扵善，而好以力爭。誰始生此禍者，乃至今日相梗不止。梗，古杏反。好，呼報反。爭，爭闘之爭，下同。"
                },
                {
                    "paragraph": "憂心慇慇，念我土宇。我生不辰，逢天僤怒。自西徂東，靡所定處。",
                    "zhushu": "宇，居。禪，厚也。箋云：辰，時也。此士卒從軍乆，勞苦自傷之言。慇，於巾反，樊光扵謹反，爾雅云：憂也。僤，都但反，本亦作亶，同。卒，尊忽反。"
                },
                {
                    "paragraph": "多我覯𤸅，孔𣗥我圉。",
                    "zhushu": "圉，垂也。箋云：𤸅，病也。圉當作禦。多矣我之遇困病，甚急矣我之禦寇之事。𤸅，武巾反，二音昬，注同。圉，鱼吕反，鄭改作禦，音同。"
                },
                {
                    "paragraph": "爲謀爲毖，亂況斯削。",
                    "zhushu": "毖，慎也。䇳云：女爲軍旅之謀，爲重慎兵事也。而亂滋甚，扵此日見侵削。言其所任非賢。毖音秘。削，相略反。"
                },
                {
                    "paragraph": "告爾憂恤，誨爾序爵。誰能執𤍠，逝不以濯？",
                    "zhushu": "翟所以救𤍠也。礼亦所以救亂也。箋云：恤亦憂也。逝猶去也。我語女以憂天下之憂，敎女以次序䝨能之爵，其爲之當如手持𤍠物之用濯，謂治國之道當用䝨者。濯，直角反。語，鱼據反。"
                },
                {
                    "paragraph": "其何能淑，載胥及溺。",
                    "zhushu": "箋云：淑，善。胥，相。及，与也。女若此，此扵政事何能善乎？則女君臣皆相与䧟溺扵禍難也。難，乃旦反，下患難同。"
                },
                {
                    "paragraph": "如彼遡風，亦孔之僾。民有肅心，荓云不逮。好是稼穡，力民代食。",
                    "zhushu": "遡，郷。僾，唈。荓，使也。力民代食，代无功者食天禄也。箋云：肅，進。逮，及也。今王之爲政，見之使人唈然，如郷疾風，不能息也。王爲政，民有進於善道之心，當任用之，反𨚫退之使不及門，但好任用是居家吝嗇，扵聚歛作力之人，令代䝨者処位食禄。明王之法，能治人者食扵人，不能治人者食人。礼記曰：與其有聚歛之臣，寜有盗臣。聚歛之臣害民，盗臣害財。遡音素。僾音愛。荓，字又作迸，音普耕反，徐𥙷耕反，本或作𥞩，同。逮音代，一音大計反。好，呼報反，注但好同。稼，王申毛音駕，鄭作家，下句家穡惟寳同。穡，夲亦作嗇，音色。㝷鄭家嗇一字，夲皆无禾者，不稼穡卒痒始從禾。郷，夲又作嚮，同，許亮反，下同。唈，烏合反。令，力呈反。食，又音嗣。"
                },
                {
                    "paragraph": "稼穡維寳，代食維好。",
                    "zhushu": "箋云：此言王不尚䝨，但貴吝嗇之人，与愛代食者而已。"
                },
                {
                    "paragraph": "天降䘮亂，滅我立王。降此蟊賊，稼穡卒痒。",
                    "zhushu": "箋云：㓕，盡也。虫食苗桹曰蟊，食莭曰賊，耕種曰稼，収歛曰穡。卒，盡。痒，病也。天下䘮亂，國家之災，以窮盡我王所持而立者，謂虫孽爲害，五榖盡病。蟊，莫侯反，說文作䖥。痒音羊。孽，鱼列反，說文作蠥，云：衣服、謌謡，草木之怪謂之妖，禽獸、虫蝗之怪謂之蠥。"
                },
                {
                    "paragraph": "哀恫中國，具贅卒荒。靡有旅力，以念穹蒼。",
                    "zhushu": "贅，属。荒，虚也。穹蒼，蒼天。箋云：恫，痛也。哀痛乎中國之人，皆見繫属於兵役，家家空虚，朝廷曽无有同力諌諍，念天所爲下此災。恫音通，夲又作侗。贅，之芮反，又拙稅反。穹，起弓反。朝，直遥反，丁皆同。"
                },
                {
                    "paragraph": "維此惠君，民人所瞻。秉心宣猶，考愼其相。",
                    "zhushu": "相，質也。箋云：惠，順。宣，徧。猶，謀。慎，誠。相，助也。維至德順民之君，爲百姓所瞻仰者，乃執正心，舉事徧謀扵衆，又考誠其輔相之行，然後用之。言懌䝨之審。相，毛如字，鄭息亮反。徧音遍，下同。行，下孟反，下荼毒之行、悖迍之行、民之行皆同。"
                },
                {
                    "paragraph": "維彼不順，自獨俾臧。自有肺腸，俾民卒狂。",
                    "zhushu": "箋云：臧，善也。彼不施順道之君，自多足，獨謂䝨。言其所任使之臣皆善人也。不復考慎，自有肺腸，行其心中之所欲，乃使民盡迷或如狂，是又不宣猶。肺，本又作胇，芳廢反。"
                },
                {
                    "paragraph": "瞻彼中林，甡甡其鹿。朋友己𧮂，不胥以糓。",
                    "zhushu": "甡甡，衆多也。箋云：僣，不信。胥，相也。以，与也。榖，善也。視彼林中，其鹿相輩耦行，甡甡然衆多。今朝廷群臣皆相欺背，不相与以善道，言其鹿之不如。甡，所巾反，聲𩔖云：聚貌。譖，子念反，本亦作僣。輩，一本作配，皆音佩，卒章同。"
                },
                {
                    "paragraph": "人亦有言，進退維谷。",
                    "zhushu": "谷，窮也。箋云：前无明君，却迫罪役，故窮也。罪，一夲作罷，音皮。"
                },
                {
                    "paragraph": "維此聖人，瞻言百里。維彼愚人，覆狂以喜。",
                    "zhushu": "瞻言百里，逺慮也。菚云：聖人所視而言者百里。言見事逺而王不用。有愚闇之人爲王言其事淺且近耳，王反迷惑信用之而喜。覆，芳服反，下及注除覆䕃字皆同。狂，王居况反，鄭求方反。爲，于僞反。"
                },
                {
                    "paragraph": "匪言不能，胡斯畏忌？",
                    "zhushu": "箋云：胡之言何也。䝨者見此事之是非，非不能分别皁白，言之於王也。然不言之何也？此畏懼犯顔得罪罰。别，彼列反。皁，才早反。"
                },
                {
                    "paragraph": "維此良人，弗求弗迪。維彼忍心，是顧是復。",
                    "zhushu": "迪，進也。箋云：良，善也。國有善人，王不求索，不進用之。有忍爲惡之心者，王反顧念而重復之。言其忽䝨者而愛小人。迪，徐徒歴反。索音色。"
                },
                {
                    "paragraph": "民之貪亂，寜爲荼毒。",
                    "zhushu": "箋云：貪猶欲也。天下之民苦王之政，欲其亂亡，故安爲荼毒之行相侵暴，愠恚使之然。荼音徒。愠，紆運反。"
                },
                {
                    "paragraph": "大風有隧，有空大谷。",
                    "zhushu": "隧，道也。箋云：西風謂之大風。大風之行，有所従而來，必空大空谷之中。喻䝨愚之所行，各由其性也。大，毛如字，鄭音㤗。隧音遂。"
                },
                {
                    "paragraph": "維此良人，作爲式榖。維彼不順，征以中垢。",
                    "zhushu": "中垢，言闇𡨋也。箋云：作，起。式，用。征，行也。䝨者在朝則用其善道，不順之人則行闇𡨋，受性扵天，不可變也。垢，古口反。"
                },
                {
                    "paragraph": "大風有隧，貪人敗𩔖。聽言則對，誦言如醉。",
                    "zhushu": "𩔖，善也。箋云：𩔖，等夷也。對，荅也。貪惡之人，見道聽之言則應荅之，見誦詩、書之言則𡨋卧如醉。居上位而行此，人或傚之。敗，伯邁反，注同。應，應對之應。"
                },
                {
                    "paragraph": "匪用其良，覆俾我悖。",
                    "zhushu": "覆，反也。箋云：居上位而不用善，反使我爲悖逆之行，是刑其敗𩔖之驗。悖，蒲對反。"
                },
                {
                    "paragraph": "嗟爾朋友，予豈不知而作？如彼飛蟲，時亦弋獲。",
                    "zhushu": "箋云：嗟爾明友者，親而切瑳之也。而猶女也。我豈不知女所行者惡与？直知之。女所行如是，猶鳥飛行自恣東西南北，時亦爲弋射者所得。言放縦乆，无所拘制，則將遇伺女之間者得誅女也。間如字，又音閑。"
                },
                {
                    "paragraph": "旣之隂女，反予來赫。",
                    "zhushu": "赫，炙也。箋云：之，往也。口距人謂之赫。我恐女見弋獲，旣往覆隂女，謂啓告之以患難也。女反赫我，出言悖怒，不受忠告。隂，鄭音䕃，王如字，謂隂知之。赫，毛許白反，与王赫斯怒同義，本亦作嚇，鄭許嫁反，莊子云以梁囯嚇我是也。難，乃且反。"
                },
                {
                    "paragraph": "民之罔極，職凉善背。",
                    "zhushu": "涼，薄也。箋云：職，王。涼，信也。民之行失其中者，王由爲政者信用小人，工相欺違。涼，毛音良，鄭音亮，下同。"
                },
                {
                    "paragraph": "爲民不利，如云不克。",
                    "zhushu": "箋云：克，勝也。爲政者害民，如恐不得其勝，言至酷也。酷，口毒反。"
                },
                {
                    "paragraph": "民之囬遹，職競用力。",
                    "zhushu": "箋云：競，逐也。言民之行維邪者，主由爲政者逐用彊力相尚故也。言民愁困，用生多端。邪，似嗟反。"
                },
                {
                    "paragraph": "民之未戾，職盗爲寇。",
                    "zhushu": "戾，定也。箋云：爲政者主作盗賊爲寇害，令民心動揺不安定也。令，力呈反。"
                },
                {
                    "paragraph": "涼曰不可，覆背善詈。",
                    "zhushu": "箋云：善猶大也。我諫止之以信，言女所行者不可，反背我而大詈。言距己諌之甚。詈，力智反。"
                },
                {
                    "paragraph": "雖曰匪予，旣作爾歌。",
                    "zhushu": "箋云：予，我也。女雖觝距己言，比政非我所為。我已作女所行之歌，女當受之而改悔。觝，都礼反。距或作拒。",
                    "type": 2
                },
                {
                    "paragraph": "桑柔十六章，八章章八句，八章章六句。",
                    "zhushu": "",
                    "type": 2
                },
                {
                    "paragraph": "雲漢仍叔羙宣王也。宣王承厲王之烈，内有撥亂之志，遇烖而懼，側身脩行，欲銷去之。天下喜於王化復行，百姓見憂，故作是詩也。",
                    "zhushu": "仍叔，周大夫也。春秋魯桓五年夏，天王使仍叔之子來聘。烈，餘也。○自此至常武云篇，宣王之変大雅。仍，而升反。撥，半未反。行，下孟反。銷音消。去，起吕反。復，扶又反，下注復重并篇末注同。見憂，並如字，徐憂音於救反。"
                },
                {
                    "paragraph": "倬彼雲漢，昭囬于天。",
                    "zhushu": "囬，轉也。箋云：雲漢，謂天河也。昭，光也。倬然天河水氣也，精光轉運於天。時旱渇雨，故宣王夜仰視天河，望其候焉。倬，陟角反，王云：著也。說文云：著，大也。渇，苦葛反，篇未同，夲又作愒，苦蓋反，貪也。"
                },
                {
                    "paragraph": "王曰於乎，何辜今之人？天降䘮亂，饑饉薦臻，",
                    "zhushu": "薦，重。臻，至也。箋云：辜，罪也。王嗟旱而嗟歎云：何罪与今時天下之人？天仍下旱災亡亂之道，饑饉之害復重至。饑音飢，又音機。饉，其靳反。薦，在見反。臻，側巾反。重，直用反，下同。與音餘，下所困與、精誠與、殺我與同。"
                },
                {
                    "paragraph": "靡神不舉，靡愛斯牲。圭璧旣卒，寜莫我聽。",
                    "zhushu": "箋云：靡、莫，皆無也。言王爲旱之故，求於群神，無不祭也。無所愛於三甡，礼神之圭璧又已盡矣。曽無聽聆我之精誠而興雲雨。聽，依義吐定反，協句吐丁反。爲，于僞反，下爲旱同。聆音零。"
                },
                {
                    "paragraph": "旱旣大甚，藴隆蟲蟲。",
                    "zhushu": "藴藴而暑，隆隆而雷，蟲蟲而𤍠。箋云：隆隆而雷，非雨雷也，雷聲尚殷殷然。大音㤗，徐他佐反，下大甚並同。藴，紆粉反，夲又作煴，紆文反，韓詩作鬱，同。蟲，直忠反，徐徒冬反，爾雅作爞，云：熏也，郭又徒冬反，韓詩作烔，音徒東反。雷聲尚殷殷然，一夲作雷雨之聲尚殷殷然。殷，於謹反，或如字。"
                },
                {
                    "paragraph": "不殄禋祀，自郊徂宮。上下奠瘞，靡神不宗。",
                    "zhushu": "上𥙊天，下𥙊地。奠其礼，瘞其物。宗，尊也。國有凶荒，則索鬼神而祭之。箋云：宫，宗廟也。爲旱故，絜祀不絶。從郊而至宗廟，奠瘞天地之神，無不齊粛而尊敬之。言徧至也。奠，徒薦反。瘞，於例反，埋也。索，色白反。齊，側皆反，夲亦作齋。"
                },
                {
                    "paragraph": "后稷不克，上帝不臨。耗斁下土，寜丁我躬。",
                    "zhushu": "丁，當也。箋云：克當作刻。刻，識也。斁，敗也。奠瘞群神而不得雨，是我先祖后稷不識知我之所困與？天不視我之精誠與？猶以旱耗敗天下爲害，曽使當我之身有此乎？先后稷，後上帝，亦從宫之郊。耗，呼報反，韓詩云：惡也。斁，丁故反，說文、字林皆作殬。"
                },
                {
                    "paragraph": "旱旣大甚，則不可推。兢兢業業，如霆如雷。周餘𥠖民，靡有孑遺。",
                    "zhushu": "推，去也。兢兢，恐也。業業，危也。子然，遺失也。箋云：𥠖，衆也。旱旣不可移去，天下困於饑饉，皆心動意㩴，兢兢然，業業然，狀如有雷霆近發於上。周之衆民多有死亡者矣。今其餘无有子遺者。言又餓病也。推，吐雷反，注同。兢，夲又作矜，居陵反。業如字，郭五荅反。霆音庭，又音挺，一音徒佞反。孑，居𤍠反。去，起吕反，下同。恐，丘勇反，下同。"
                },
                {
                    "paragraph": "昊天上帝，則不我遺。胡不相畏？先祖于摧。",
                    "zhushu": "摧，至也。箋云：摧當作嗺。嗺，嗟也。天將遂旱，餓殺我與？先祖何不助我恐懼，使天雨也？先祖之神于嗟乎！告困之辭。摧，在雷反，又子雷反，鄭作嗺，子雷反。"
                },
                {
                    "paragraph": "旱旣大甚，則不可沮。赫赫炎炎，云我無所。大命近止，靡瞻靡顧。",
                    "zhushu": "沮，止也。赫赫，旱氣也。炎炎，𤍠氣也。大命近止，民近死亡也。箋云：旱旣不可却止，𤍠氣大盛，人皆不堪。言我無所庇隂而處，衆民之命近將死亡。天曽無所視，無所顧，於此國中而哀閔之。沮，在吕反。炎，于廉反，夲或作惔，音同。近，附近之近。庇音秘，又必二反，夲亦作芘。䕃，於鴆反，夲亦作 。"
                },
                {
                    "paragraph": "群公先正，則不我助。父母先祖，胡寜忍予。",
                    "zhushu": "先正，百辟卿士也。先祖，文、武爲民父母也。箋云：百辟卿士，雩祀所及者。今曽無肯助我憂旱，先祖文、武，又何爲施忍扵我，不使天雨？辟音璧，下同。雩音于，𥙊名。"
                },
                {
                    "paragraph": "旱旣大甚，滌滌山川。旱魃爲虐，如惔如焚。我心憚暑，憂心如熏。",
                    "zhushu": "滌滌，旱氣也。山無木，川無水。魃，旱神也。惔，燎之也。憚，勞。熏，灼也。箋云：憚猶畏也。旱旣害扵山川矣，其氣生魃而害益甚，草木燋枯，如見焚燎然。王心又畏難此𤍠氣，如灼爛扵火，言𤍠氣至極。滌，徒歴反。魃，蒲未反。惔音談，說文云：炎燎也，徐音炎。焚，夲又作樊，同，扶云反。憚，毛下佐反，韓詩云：苦也，鄭徒旦反。熏，夲又作燻，許云反。燎，力皎反，又力照反。燋，子消反。難，乃旦反。"
                },
                {
                    "paragraph": "群公先正，則不我聞。昊天上帝，寜俾我遯。",
                    "zhushu": "箋云：不我聞者，忽然不聽我之所言也。天曽將使我心遜遯慙愧扵天下，以無德也。遯，夲亦作𦨎，徒困反。"
                },
                {
                    "paragraph": "旱旣大甚，黽勉畏去。胡寜瘨我以旱，𢡚不知其故。",
                    "zhushu": "箋云：瘨，病也。黽勉，急禱請也。欲使所尤畏者去，所尤畏者鬾也。天何曽病我以旱？曾不知爲政所失而致此害。黽，弥忍反，又音湎。瘨，都田反，沈又都薦反，韓詩作疹，恥吝反，云：重也。𢡚，七感反。禱，丁老反，或都報反。"
                },
                {
                    "paragraph": "祈年孔夙，方社不莫。昊天上帝，則不我虞。敬恭明神，冝無悔怒。",
                    "zhushu": "悔，恨也。箋云：虞，度也。我祈豐年甚早，祭四方與社又不晚，天曽不度知我心？肅事明神如是，明神冝不恨怒扵我，我何由當遭此旱也？莫音暮，夲亦作暮。明神，夲或作明祀。怒，協韻乃路反。度，待洛反，下同。"
                },
                {
                    "paragraph": "旱旣大甚，散無友紀。鞫哉庻正，疚哉冡宰。趣馬師氏，膳夫左右。",
                    "zhushu": "歳凶，年榖不登，則𧼈馬不秣，師氏弛其兵，馳道不除，祭事不縣，膳夫徹膳，左右布而不脩，大夫不食梁，士飲酒不樂。箋云：人君以群臣爲友，散無其紀者，凶年禄餼不足，又無賞賜也。鞫，窮也。庻正，衆官之長也。疚，病也。窮哉病哉者，念此諸臣勤於事而困於食，以此言勞倦也。鞫，居六反。疚音疚。㚓，或作疢，又作究，同。趣，七口反。秣音未，榖馬也，說文作䬴。弛，夲又作施，同，式氏反。縣音玄。餼，許氣反。長，丁丈反，下之長同。勞，力報反。"
                },
                {
                    "paragraph": "靡人不周，無不能止。",
                    "zhushu": "周，救也。無不能止，言無止不能也。箋云：周當作賙。王以諸臣困於食，人人賙給之，權救其急，後日乏無，不能豫止。賙音周。"
                },
                {
                    "paragraph": "瞻卬昊天，云如何里？",
                    "zhushu": "箋云：里，憂也。王愁悶於不雨，但仰天曰：當如我之憂何！卬音仰，夲亦作仰，下同。里如字，夲亦作㾖，爾雅作悝，並同，王云：㾖，病也。"
                },
                {
                    "paragraph": "瞻卬昊天，有嘒其星。大夫君子，昭假無贏。大命近止，無棄爾成。",
                    "zhushu": "嘒，衆星貌。假，至也。箋云：假，升也。王仰天見衆星順天而行，嘒嘒然，意感，故謂其卿大夫曰：天之光耀升行不休，無自贏緩之時。今衆民之命近將死亡，勉之㫑我，無棄女之成功者。其在職復無幾何，以勸之也。嘒，呼惠反。假音格，沈云：鄭古雅反。贏音盈。幾，居豈反。"
                },
                {
                    "paragraph": "何求爲我，以戾庶正。",
                    "zhushu": "戾，定也。箋云：使女無棄成功者，何但求爲我身乎？乃欲以安定衆官之長，憂其職事。爲，于僞反，注同。"
                },
                {
                    "paragraph": "瞻卭昊天，曷惠其寜？",
                    "zhushu": "箋云：曷，何也。王仰天曰：當何時順我之求，令心安乎？渇雨之至也，得雨則心安。令，力呈反。",
                    "type": 2
                },
                {
                    "paragraph": "雲漢八章，章十句。",
                    "zhushu": "",
                    "type": 2
                },
                {
                    "paragraph": "崧髙尹吉甫羙宣王也。天下復平，能建國，親諸侯，褒賞申伯焉。",
                    "zhushu": "尹吉甫、申伯，皆周之卿士也。尹，官氏。申，國名。崧，胥忠反。釋名云：崧，竦也。甫，夲又作父，音同，後人名字放此。復音服，又扶又反。褒，保毛反。"
                },
                {
                    "paragraph": "崧髙維嶽，駿極于天。維嶽降神，生甫及申。",
                    "zhushu": "崧，髙貌。山大而髙曰崧。嶽，四嶽也。東嶽岱，南嶽衡，西嶽華，北嶽𢘆。堯之時，姜氏爲四伯，掌四嶽之祀，述諸侯之職。於周則有甫、有申、有齊、有許也。駿，大。極，至也。嶽降神靈和氣，以生申、甫之大功。箋云：降，下也。四嶽，卿士之官，掌四時者也，因主方嶽廵守之事。在堯時，姜姓爲之，徳當嶽神之意，而福興其子孫，歴虞、夏、商，丗有國士，周之甫也、申也、齊也、許也，皆其苗胄。嶽，字亦作岳，魚角反，白虎通云：嶽者何？埆功德也。駿音峻。守音，夲亦作狩。夏，户雅反，下同。"
                },
                {
                    "paragraph": "維申及甫，維周之翰。四國于蕃，四方于宣。",
                    "zhushu": "翰，榦也。箋云：申，申伯也。甫，甫侯也。皆以賢知入爲周之楨𠏉之臣。四囯有難，則往扞禦之，爲之蕃屏。四方恩澤不至，則往宣揚之。甫侯相掲王，訓夏贖刑，美此俱岀四嶽，故連言之。翰，户旦反，又音寒。蕃，方元反。知音智，夲或作哲。楨音貞。難，乃旦反。扞，户旦反。相，息亮反。贖音樹，一音常欲反。"
                },
                {
                    "paragraph": "亹亹申伯，王纉之事。于邑于謝，南國是式。",
                    "zhushu": "謝，周之南囯也。箋云：亹亹，勉也。纉，継。于，往。于，於。式，法也。亹亹然勉於德不倦之臣，有申伯，以賢入爲王之卿士，佐王有功。王又欲使继其故諸侯之事，往作邑於謝，南方之囯，皆統理施其法度。時改大其邑，使爲侯伯，故云然。亹，亡匪反。纉，祖管反，韓詩作踐。踐，任也。"
                },
                {
                    "paragraph": "王命召伯，定申伯之宅。登是南邦，丗執其功。",
                    "zhushu": "召伯，召公也。登，成也。功，事也。箋云：之，往也。申伯忠臣，不欲離王室，故主使召公定其意，令往居謝，成法度於南邦，丗丗持其政事，傳子孫也。離，力智反，下欲離同。令，力呈反，下皆同。傳，直專反。"
                },
                {
                    "paragraph": "王命申伯，式是南邦。因是謝人，以作爾庸。",
                    "zhushu": "庸，成也。箋云：庸，功也。召公旣定申伯之居，王乃親命之，使爲法度於南邦。今因是故謝邑之人而爲囯，以起女之功勞，言尤章顯也。庸，夲亦作墉，音容。"
                },
                {
                    "paragraph": "王命召伯，徹申伯土田。",
                    "zhushu": "徹，治也。箋云：治者，正其并収，定其賦稅。収，手又反，又如字，後放此。"
                },
                {
                    "paragraph": "王命傅御，遷其私人。",
                    "zhushu": "御，治事之官也。私人，家臣也。箋云：傳御者，貳王治事，謂冢宰也。"
                },
                {
                    "paragraph": "申伯之功，召伯是營。有俶其成，寢廟旣成，",
                    "zhushu": "俶，作也。箋云：申伯居謝之事，召公營其位，而作城郭及寢廟，定其人神所處。俶，尺叔反。"
                },
                {
                    "paragraph": "旣成藐藐。王錫申伯，四牡蹻蹻，鉤膺濯濯。",
                    "zhushu": "藐藐，美貌。蹻蹻，壯貌。鉤膺，樊纓也。濯濯，光明也。箋云：召公營位，築之已成，以形貌告於王。王乃賜申伯，爲將遣之。藐，亡角反。蹻，渠略反。濯，直角又，沈士學反。樊，歩丹反。爲，于僞反。"
                },
                {
                    "paragraph": "王遣申伯，路車乗馬。我圖爾居，莫如南土。",
                    "zhushu": "乗馬，四馬也。箋云：王以正礼遣申伯之囯，故復有車馬之賜。因告之曰：我謀女之所處，無如南士之最善。乗，䋲證反，注同。復，扶又反，下同。"
                },
                {
                    "paragraph": "錫爾介圭，以作爾寳。",
                    "zhushu": "寳，瑞也。箋云：圭長尺二寸謂之介，非諸侯之圭，故以爲寳。諸侯之瑞圭，自九寸而下。介音界。"
                },
                {
                    "paragraph": "往近王舅，南土是保。",
                    "zhushu": "近，己也。申伯，宣王之舅也。箋云：近，辝也，聲如彼記之子之記。保，守也，安也。近音記。"
                },
                {
                    "paragraph": "申伯信邁，王餞于郿。",
                    "zhushu": "郿，地名。箋云：邁，行也。申伯之意，不欲離王室，王告語之復重，於是意解而信行。餞，送行飲酒也。時王蓋省歧周，故于郿云。餞，賤淺反，沈祖見反，一音賤，字林子扇反，云：送去食也。郿，亡悲反，又亡兾反，地名，屬扶風，今爲縣。語，魚據反。重，直用反。觧音蟹。"
                },
                {
                    "paragraph": "申伯還南，謝于誠歸。",
                    "zhushu": "箋云：還南者，北就王命于岐周而還反也。謝于誠歸，誠歸于謝。"
                },
                {
                    "paragraph": "王命召伯，徹申伯土疆，以峙其粻，式遄其行。",
                    "zhushu": "箋云：粻，糧。式，用。遄，速也。王使召公治申伯士界之所至，峙其糧者，令廬市有止宿之委積，用是速申伯之行。疆，居良反。峙，直紀反，本又作畤，如字，兩通。棖音張。遄，市專反。委，於僞反。積，子賜反。"
                },
                {
                    "paragraph": "申伯畨畨，旣入于謝，徒御嘽嘽。",
                    "zhushu": "畨畨，勇武貌。諸侯有大功，則賜虎賁。徒御啴啴，徒行者，御車者，啴啴喜樂也。箋云：申伯之貌，有威武畨畨然，其入謝囯，車徒之行嘽嘽安舒，言得礼也。礼，入囯不馳。畨音波。嘽，吐丹反。賁音奔。樂音洛。"
                },
                {
                    "paragraph": "周邦咸喜，戎有良翰。",
                    "zhushu": "箋云：周，徧也。戎猶女也。翰，𠏉也。申伯入謝，徧邦内皆喜曰：女乎有善君也。相慶之言。翰，協句音寒。徧音遍，下同。"
                },
                {
                    "paragraph": "不顯申伯，王之元舅，文武是憲。",
                    "zhushu": "不顯申伯，顯矣申伯也。文武是憲，言有文有武也。箋云：憲，表也。言爲文武之表式。"
                },
                {
                    "paragraph": "申伯之德，柔惠且直。揉此萬邦，聞于四國。",
                    "zhushu": "箋云：揉，順也。四囯，猶言四方也。揉，夲亦作柔，汝又反，又如又反，一音柔，注同。聞音問。"
                },
                {
                    "paragraph": "吉甫作誦，其詩孔碩。其風肆好，以贈申伯。",
                    "zhushu": "吉甫，尹吉甫也。作是工師之誦也。肆，長也。贈，増也。箋云：碩，大也。吉甫爲此誦也，言其詩之意甚美大，風切申伯，又使之長行善道，以此贈申伯者，送之令以爲樂。風，福鳯反，注同，王如字，云：音也。贈，送也，詩之夲皆爾，鄭、王、申、毛並同，崔集注夲作　贈，增也，崔云：増益申伯之美。",
                    "type": 2
                },
                {
                    "paragraph": "崧髙八章，章八句。",
                    "zhushu": "",
                    "type": 2
                },
                {
                    "paragraph": "烝民尹吉甫羙宣王也。任賢使能，周室中興焉。",
                    "zhushu": "烝，之丞反。中，張仲反。"
                },
                {
                    "paragraph": "天生烝民，有物有則。民之秉彛，好是懿德。",
                    "zhushu": "烝，衆。物，事。則，法。彛，常。懿，美也。箋云：秉，執也。天之生衆民，其性有物𧰼，謂五行：仁、義、礼、知、信也；其情有所法，謂喜怒哀樂好惡也。然而民所執持有常道，莫不好有美德之人。彜音夷。好，呼報反，注皆同。知音智。樂音洛。悪，烏路反。"
                },
                {
                    "paragraph": "天監有周，昭格于下。保兹天子，生仲山甫。",
                    "zhushu": "仲山甫，樊侯也。箋云：监，視。假，至也。天視周王之政敎，其光明乃至于下，謂反衆民也。天安爱此天子宣王，故生樊侯仲山甫使佐之。言天亦好是懿德也。書曰：天聦明自我民聦明。假音格，注同。"
                },
                {
                    "paragraph": "仲山甫之德，柔嘉維則。令儀令色，小心翼翼。",
                    "zhushu": "箋云：嘉，美。令，善也。善威儀善顔色，容皃翼翼然恭敬。"
                },
                {
                    "paragraph": "古訓是式，威儀是力。天子是若，明命使賦。",
                    "zhushu": "古，故。訓，道。若，順。賦，布也。箋云：故訓，先王之遺典也。式，法也。力猶勤也。勤威儀者，恪居官次，不觧于位也。是順從行其所爲也。顯明王之政敎，使群臣施布之。道音導。觧，佳賣反，夲亦作懈，下文匪觧同。"
                },
                {
                    "paragraph": "王命仲山甫，式是百辟。纉戎祖考，王躬是保。",
                    "zhushu": "戎，大也。箋云：戎猶女也。躬，身也。王曰：女施行法度於是百君，继女先祖先父始見命者之功德，王身是安，使盡心力於王室。辟音璧。"
                },
                {
                    "paragraph": "岀納王命，王之喉舌。賦政于外，四方爰發。",
                    "zhushu": "喉舌，冡宰也。箋云：出王命者，王口所自言，承而施之也。納王命者，時之所冝復於王也。其行之也，皆奉順其意，如王口喉舌親所言也。以布政於畿外，天下謂侯於是莫不發應。出、納並如字。納亦作内，音同。喉音侯。應，應對之應。"
                },
                {
                    "paragraph": "肅肅王命，仲山甫將之。邦國若否，仲山甫明之。",
                    "zhushu": "將，行也。箋云：粛粛，敬也。言王之政敎甚嚴敬也，仲山甫則能奉行之。若，順也。順否猶臧否，謂善惡也。否音鄙，注同，舊方九反，王同，云：不也。"
                },
                {
                    "paragraph": "旣明且哲，以保其身。夙夜匪解，以事一人。",
                    "zhushu": "箋云：夙，早。夜。莫。匪，非也。一人，斥天子。莫音暮。"
                },
                {
                    "paragraph": "人亦有言，柔則茹之，剛則吐之。",
                    "zhushu": "箋云：柔，猶濡毳也。剛，堅彊也。剛柔之在口，或茹之，或吐之，喻人之於敵強弱。茹音汝，又如庻反，廣雅云：食也。濡，如朱反，一音如宛反。毳，昌銳反，夲又作脆，七歳反。彊，其良反，下同，或其丈反。"
                },
                {
                    "paragraph": "維仲山甫，柔亦不茹，剛亦不吐。不侮鰥寡，不畏彊禦。",
                    "zhushu": ""
                },
                {
                    "paragraph": "人亦有言，德輶如毛，民鮮克舉之，我儀圖之。",
                    "zhushu": "儀，冝也。箋云：輶，輕。儀，匹也。人之言云德甚輕，然而衆人寡能獨㪯之以行者，言政事易耳，而人不能行者，無其志也。我與倫匹圖之而未能爲也。我，吉甫自我也。鰥，古頑反。輶，餘乆反，又音由。鮮，息淺反。儀，毛作義。易，以䜴反。"
                },
                {
                    "paragraph": "維仲山甫舉之，愛莫助之。",
                    "zhushu": "愛，隱也。箋云：愛，惜也。仲山甫能獨舉此德而行之，惜乎莫能助之者，多仲山甫之德，歸功言耳。"
                },
                {
                    "paragraph": "衮職有闕，仲山甫𥙷之。",
                    "zhushu": "有衮冕者，君之上服也。仲山甫𥙷之，善𥙷過也。箋云：衮職者，不敢斥王之言也。王之職有闕，輒能𥙷之者，仲山甫也。衮，古夲反。"
                },
                {
                    "paragraph": "仲山甫岀祖，四牡業業。征夫捷捷，每懷靡及。",
                    "zhushu": "言述職也。業業，言髙大也。捷捷，言樂事也。箋云：祖者，將行犯軷之祭也。懷思爲每懷。仲山甫犯軷而將行，車馬業業然動，衆行夫捷捷然至。仲山甫則戒之曰：旣受君命，當速行。每人懷其私而相稽留，將無所及於事。捷，在接反。軷，歩葛反。"
                },
                {
                    "paragraph": "四牡彭彭，八鸞鏘鏘。王命仲山甫，城彼東方。",
                    "zhushu": "東方，齊也。古者諸侯之居逼隘，則王者遷其邑而定其居。蓋去薄姑而遷於臨菑也。箋云：彭彭，行貌。鏘鏘，鳴聲。以此車馬命仲山甫使行，言其盛也。鏘，七羊反，夲亦作將，同。逼，夲亦作偪，彼側反。隘，於懈反。葘，側其反。"
                },
                {
                    "paragraph": "四牡騤騤，八鸞喈喈。仲山甫徂齊，式遄其歸。",
                    "zhushu": "騤騤，猶彭彭也。喈皆，猶鏘鏘也。遄，疾也。言周之望仲山甫也。箋云：望之，故欲其用是疾歸。騤，求龜反。喈音皆。"
                },
                {
                    "paragraph": "吉甫作誦，穆如清風。仲山甫永懷，以慰其心。",
                    "zhushu": "清微之風，化養萬物者也。箋云：穆，和也。吉甫作此工歌之誦，其調和人之性，如清風之養萬物然。仲山甫述職，多所思而勞，故述其美以慰安其心。",
                    "type": 2
                },
                {
                    "paragraph": "烝民八章，章八句。",
                    "zhushu": "",
                    "type": 2
                },
                {
                    "paragraph": "韓奕尹吉甫羙宣王也，能錫命諸侯。",
                    "zhushu": "梁山於韓國之山最髙大，爲國之鎮，所望祀焉。故美大其貌奕奕然，謂之韓奕也。梁山，今左馮翊夏陽西北。韓，姫姓之國也，後爲晉所㓕，故大夫韓氏以爲邑名焉。幽王九年，王室始騷。鄭桓公問於史伯曰：周衰，其孰興乎？對曰：武實昭文之功，文之祚尽，武其嗣乎？武王之子，應、韓不在，其晉乎！奕音亦。翊音翼。騷，素刀反，動也。祚，徂路反。"
                },
                {
                    "paragraph": "奕奕梁山，維禹甸之。有倬其道。韓侯受命，",
                    "zhushu": "奕奕，大也。甸，治也。禹治梁山，除水災。宣王平大亂，命諸侯。有倬其道，有倬然之道者也。受命，受命爲侯伯也。箋云：梁山之野，堯時俱遭洪水，禹甸之者，决除其災，使成平田，定貢賦於天子。周有厲王之亂，天下失職。今有倬然著明復禹之功者韓侯，受王命爲侯伯。甸，毛徒逼反，鄭繩證反，或云：鄭云徒遍反。倬，陟角反，明貌，韓詩作晫，音義皆同。"
                },
                {
                    "paragraph": "王親命之。纉戎祖考，無廢朕命。夙夜匪觧，䖍共爾位。",
                    "zhushu": "戎，大。度，固。共，執也。箋云：戎猶女也。朕，我也。古之恭字或作共。解音懈。共，毛九勇反，鄭音恭。"
                },
                {
                    "paragraph": "朕命不易，𠏉不庭方，以佐戎辟。",
                    "zhushu": "庭，直也。箋云：我之所命者，勿改易不行，當爲不直違失法度之方，作楨榦而正之，以佐助女君。女君，王自謂也。餘，古旦反。辟音壁。爲，于僞反。楨音貞。"
                },
                {
                    "paragraph": "四牡奕奕，孔脩且張。韓侯入覲，以其介圭，入覲于王。",
                    "zhushu": "脩，長。張，大。覲，見也。箋云：諸侯秋見天子曰覲。韓侯乗長大之四牡奕奕然，以時覲於宣王。覲於宣王而奉享禮，貢國所岀之寳，善其尊宣王，以常職來也。書曰：黒水西河，其貢璆、琳、琅、玕。此覲乃受命，先言受命者，𩔰其美也。見，賢遍反，下同。一夲黒水西河上有書曰二字。璆，其樛反，又其休反。琳，字又作玪，音林。孔安囯云：璆、玪，美玉也。鄭注尚書云：璆，美玉；玪，美石也。琅音郎。玕音干。琅玕，珠也。"
                },
                {
                    "paragraph": "王錫韓侯，淑旂綏章。簟茀錯衡，𤣥衮赤舄。鉤膺鏤錫，鞹鞃淺幭，鞗革金厄。",
                    "zhushu": "淑，善也。交龍爲旂。綏，大綏也。錯衡，文衡也。鏤錫，有金鏤其錫也。鞹，革也。鞃，軾中也。淺，虎皮淺毛也。幭，覆式也。厄，烏蠋也。箋云：王韓侯以常職來朝享之故，故多錫以厚之。善旂，旂之善色者也。綏，所引以登車，有采章也。簟茀，𣾰簟以爲車蔽，今之藩也。鉤膺，樊纓也。眉上曰錫，刻金飾之，今當盧也。鞗革，謂轡也，以金爲小環，往往纒搤之。綏，夲亦作緌，毛如誰反，鄭音雖。簟，徒㸃反。茀音弗。錯，七洛反，雜也，沈采故反。舄音昔。鏤音漏。鍚音羊。鞹，苦郭反，皮去毛曰鞹。靷，苦弘反，沈又音泓，亦作䡌。鞃，胡肱反，又苰，三同。幭，莫歴反，一音篾，本又作蔑，同。鞗音條。厄，於革反。噣音蜀，爾雅作蠋。蠋，桑蟲也，韓子云：大如指，似蠶，沈音晝。王爲，于僞反。朝，直遥反。藩，方𡊮反，夲又作蕃，同。樊，歩丹反。搤，於革反，一夲作厄，同。"
                },
                {
                    "paragraph": "韓侯岀祖，岀宿于屠。顯父餞之，清酒百壷。",
                    "zhushu": "屠，地名也。顯父，有顯德者也。箋云：祖，將去而犯軷也。旣覲而反國必祖者，尊其所往，去則如始行焉。祖於國外畢，乃岀宿，示行不留於是也。顯父，周之公卿也。餞送之，故有酒。屠音徒，人音甫，本亦作甫，注同。"
                },
                {
                    "paragraph": "其殽維何？炰鼈鮮魚。其蔌維何？維筍及蒲。其贈維何？乗馬路車。",
                    "zhushu": "蔌，菜殽也。筍，竹也。蒲，蒲蒻也。箋云：炰鼈，以火熟之也。鮮魚，中膾者也。筍，竹萌也。蒲，深蒲也。贈，送也。王旣使顯父餞之，又使送以車馬，所以贈厚意也。人君之車曰路車，所得之馬曰乗馬。殽，户交反，夲亦作肴，同。炰，鄭薄交反，徐甫九反。鼈，卑㓕反。蔌音速。筍，字或作笋，恤尹反。乗，繩證反，注同，下百乗亦同。蒻音弱。膾，古外反。"
                },
                {
                    "paragraph": "籩豆有且，侯氏燕胥。",
                    "zhushu": "箋云：且，多貌。胥，皆也。諸侯在京師未去者，於顯父餞之時，皆來相與燕，其籩豆且然，榮其多也。且，子余、七救二反。胥，思徐反，又思吕反。"
                },
                {
                    "paragraph": "韓侯取妻，汾王之甥，蹶父之子。",
                    "zhushu": "汾，大也。蹶父，卿士也。箋云：汾王，厲王也。厲王流于彘，彘在汾水之上，故時人因以號之。猶言莒郊公、𥠖比公也。姊妹之子爲甥。王之甥，卿士之子，言尊貴也。取，七喻反，夲亦作娶，下注同。汾，扶云反。蹶，俱衛反。彘，直例反。𥠖音離，又力𠔃反，又作梨比，音毗。梨比，莒君号也。"
                },
                {
                    "paragraph": "韓侯迎止，于蹶之里。百兩彭彭，八鸞鏘鏘，不顯其光。",
                    "zhushu": "里，邑也。箋云：于蹶之里，蹶父之里。百兩，百乗。不顯，顯也。光猶榮也，氣有光榮也。鏘，夲亦作將，七羊反。"
                },
                {
                    "paragraph": "諸娣從之，祁祁如雲。韓侯顧之，爛其盈門。",
                    "zhushu": "祁祁，徐靚也。如雲，言衆多也。諸侯一取九女，二國媵之。諸娣，衆妾也。顧之，曲顧道義也。箋云：媵者必娣姪從之，獨言娣者，舉其貴者。爛，爛𥺤然，鮮明且衆多之貌。娣，大計反，妻之女弟爲娣。從，才用反，注同，又如字。祁，巨移反。靚音靜，又才性反。媵音孕，又繩證反。曲顧，一夲作囬顧。道如字，又音導。"
                },
                {
                    "paragraph": "蹶父孔武，靡國不到。爲韓姞相攸，莫如韓樂。",
                    "zhushu": "姞，蹶父姓也。箋云：相，視。攸，所也。蹶父甚武徤，爲王使於天下，國國皆至，爲其女韓侯夫人姞氏，視其所居，韓國最樂。爲，于僞反，注同。姞，其乙反，又其一反，又音佶。相，息亮反，注同。樂音洛，注及下文注同。使，所吏反。"
                },
                {
                    "paragraph": "孔樂韓土，川澤訏訏。魴鱮甫甫，麀鹿噳噳。有熊有羆，有貓有虎。",
                    "zhushu": "訏訏，大也。甫甫然，大也。噳噳然，衆也。貓，似虎淺毛者也。箋云：甚樂矣，韓之國土也，川澤寛大，衆魚禽獸備有，言饒冨也。訏，况甫反。魴音房。鱮音序。麀音憂。噳，愚甫反，夲亦作麌，同。熊音雄。罷，彼皮反。貓如字，又武交反，夲又作猫，音同。爾雅云：虎竊毛曰虥猫。虥音仕牋反。"
                },
                {
                    "paragraph": "慶旣令居，韓姞燕譽。",
                    "zhushu": "箋云：慶，善也。蹶父旣善韓之國士，使韓姞嫁焉而居之。韓姞則安之，盡其婦道，有顯譽。令，力呈反，使也，又力政反，命也，王力政反，善也。燕，於遍反，又於𩔰反。譽，協句音餘。"
                },
                {
                    "paragraph": "溥彼韓城，燕師所完。",
                    "zhushu": "師，衆也。箋云：漙，大。燕，安也。大矣彼韓國之城，乃古平安時衆民之所築完。溥音普。完音桓。燕，於見反，注同。徐云：鄭於𩔰反。王粛、孫毓並烏賢反，云：北燕國。"
                },
                {
                    "paragraph": "以先祖受命，因時百蠻。王錫韓侯，其追其貃。奄受北國，因以其伯。",
                    "zhushu": "韓侯之先祖，武王之子也。因時百蛮，長是蛮服之百國也。追、貃，戎狄國也。𡘤，撫也。箋云：韓侯先祖有功德者，受先王之命，封爲韓侯，居韓城爲侯伯。其州界外接蛮服，因見使時節百蛮貢献之往來。後君微弱，用失其業。今王以韓侯先祖之事如是，而韓侯賢，故於入覲，使復其先祖之舊職，賜之蛮服追貃之戎狄，令無柔其所受王畿北面之國，因以其先祖侯伯之事盡予之。皆美其爲人子孫，能興復先祖之功。其後追也、貃也，爲玁狁所逼，稍稍東遷也。追如字，又都回反。貃，武伯反，說文作貉，云：北方人也。長，張丈反。令，力呈反。玁，夲亦作獫，音險。狁，夲亦作允，如字。"
                },
                {
                    "paragraph": "實墉實壑，實𠭇實籍。",
                    "zhushu": "實墉實壑，言髙其城，深其壑也。箋云：實當作寔。趙、魏之東，實、寔同声。寔，是也。籍，稅也。韓侯之先祖微弱，所伯之國多㓕絶，今復舊職，興㓕國，継絶丗，故築治是城，濬修是壑，井牧是田𠭇，收歛是賦稅，使如古常。實，毛如字，鄭作寔，市力反，下同。壑，火各反，城池也。濬音峻，深也。"
                },
                {
                    "paragraph": "獻其貔皮，赤豹黃羆。",
                    "zhushu": "貔，猛獸也。追貃之國來貢，而侯伯揔領之。貔，夲亦作豼，音毗，即白狐也，一名執夷。草木䟽云：似虎，或曰似熊，山東人謂之白羆。",
                    "type": 2
                },
                {
                    "paragraph": "韓奕六章，章十二句。",
                    "zhushu": "",
                    "type": 2
                },
                {
                    "paragraph": "江漢尹吉甫羙宣王也。能興衰撥亂。命召公平淮夷。",
                    "zhushu": ""
                },
                {
                    "paragraph": "",
                    "zhushu": "浮浮，衆疆貌。滔滔，廣大貌。淮夷，東國，在淮浦而夷行也。箋云：匪，非也。江、漢之水合而東流浮浮然。宣王於是水上命將帥，遣土衆，使循流而下滔滔然。其順王命而行，非敢斯湏自安也，非敢斯湏遊止也。主爲來求淮夷所處，據至其竟，故言來。滔，吐刀反。浦音普。行，下孟反。將，子匠反。帥，所𩔖反，或作率。循如字，夲亦作順。爲，于僞反，下王爲同。竟音境，夲亦作境，同。"
                },
                {
                    "paragraph": "旣岀我車，旣設我旟。匪安匪舒，淮夷來鋪。",
                    "zhushu": "鋪，病也。箋云：車，戎車也。鳥隼曰旟。兵至竟而期戰地。其曰岀戎車建旟，又不自安，不舒行者，王爲來伐討淮夷也。據至戰地，故又言來。鋪，普吴反，徐音孚。"
                },
                {
                    "paragraph": "江漢湯湯，武夫洸洸。經營四方，告成于王。",
                    "zhushu": "洸洸，武貌。箋云：召公旣受命伐淮夷，服之，復經營四方之叛國，從而伐之。克勝，則使傳遽告功於王。湯，書羊反。洸音光，又音汪。復，扶又反。傳，張恋反，以車曰傳。遽，其據反，以馬曰遽。鄭注玉藻云：以車馬給使。"
                },
                {
                    "paragraph": "四方旣平，王國庻定。時靡有爭，王心載寜。",
                    "zhushu": "箋云：庶，幸。時，是也。載之言則也。召公忠臣，順於王命，此迷其志也。爭，爭闘之争。"
                },
                {
                    "paragraph": "江漢之滸，王命召虎，式辟四方，徹我疆土，匪疚匪𣗥。王國來極，",
                    "zhushu": "召虎，召穆公也。箋云：滸，水厓也。式，法。疚，病。𣗥，急。極，中也。王於江漢之水上命召公，使以王法征伐，開辟四方，治我疆界於天下。非可以兵病害之也，非可以兵急躁切之也，使來於王國，受政教之中正而已。齊桓公經陳、鄭之間，及伐北戎，則違此言者。滸音虎，沈又音許。疆，居良反，注及下同。疚音救。王法征伐，一夲作王命行伐，非可以兵操切之也。操音七刀反。一夲無兵字，又一夲兵操作急躁。躁，早報反。"
                },
                {
                    "paragraph": "于疆于理，至于南海。",
                    "zhushu": "箋云：于，往也。于，於也。召公於有叛戾之國，則往正其竟界，修其分理，周行四方，至於南海而功大成。事終也。分，符問反。"
                },
                {
                    "paragraph": "王命召虎，來旬來宣。文武受命，召公維翰。",
                    "zhushu": "旬，偏也。召公，召康公也。箋云：來，勤也。旬當作營。宣，徧也。召康公名奭，召虎之始祖也。王命召虎，女勤勞於經營四方，勤勞於徧疆理衆國。昔文王、武王受命，召康公爲之楨𠏉之臣，以正天下。爲虎之勒勞，故述其祖之功以勸之。來，毛如字，鄭音賚，下同。旬，毛音廵，又音荀，鄭作營。翰，户旦反，又音寒。偏音遍，下同。奭音釋。爲，于僞反，下爲虎、爲其同。"
                },
                {
                    "paragraph": "無曰予小子，召公是似。肇敏戎公，用錫爾祉。",
                    "zhushu": "似，嗣。肇，謀。敏，疾。戎，大。公，事也。箋云：戎猶女也。女無自减損曰我小子享女之所爲，乃嗣女先祖召康公之功。今謀女之事，乃有敏德。我用是故，將賜汝福慶也。王爲虎之志大謙，故進之云爾。肇音兆，韓詩云：長也。祉音耻。大音㤗。"
                },
                {
                    "paragraph": "𨤲爾圭瓉，秬鬯一卣，告于文人。",
                    "zhushu": "𨤲，賜也。秬，黒黍也。鬯，香草也。築煑合而欎之曰鬯。卣，噐也。九命賜圭瓉秬鬯。文人，文德之人也。箋云：秬鬯，黒黍酒也。謂之鬯者，芬香條鬯也。王賜召虎以鬯酒一尊，使以祭其宗廟，告其先祖，諸有德羙見記也。𨤲，力之反，沈又音賚。瓉，才旱反。秬音巨。鬯，勑亮反。卣音酉，又音由，中尊也，本或作攸。"
                },
                {
                    "paragraph": "錫山土田，于周受命，自召祖命。",
                    "zhushu": "諸侯有大功德，賜之名山，土田附庸。箋云：周，歧周也。自，用也。宣王欲尊𩔰召虎，故如𡵨周，使虎受山川土田之賜命，用其祖召康公受封之禮。岐周，周之所起，爲其先祖之霊，故就之。○錫山土田，夲或作錫之山川，土田附庸者，是因魯頌之文妄加也。"
                },
                {
                    "paragraph": "虎拜稽首，天子萬年。",
                    "zhushu": "箋云：拜稽首者，受王命䇿書也。臣受恩無可以報謝者，稱言使君壽考而已。"
                },
                {
                    "paragraph": "虎拜稽首，對揚王休。作召公考，天子萬壽。明明天子，令聞不已。矢其文德，洽此四國。",
                    "zhushu": "對，遂。考，成。矢，㢮也。箋云：對，荅。休，美。作，爲也。虎旣拜而荅王䇿命之時，稱揚王之德美，君臣之言冝相成也。王命召虎，用召祖命，故虎對王，亦爲召康公受王命之時，對成王命之辭，謂如其所言也。如其如言者，天子萬壽以下是也。休，許蚪反。聞音問。施如字，爾雅作㢮，式氏反。",
                    "type": 2
                },
                {
                    "paragraph": "江漢六章，章八句。",
                    "zhushu": "",
                    "type": 2
                },
                {
                    "paragraph": "常武召穆公羙宣王也。有常德以立武事，因以爲戒然。",
                    "zhushu": "戒者，王舒保作，匪紹匪遊，徐方繹騷。繹音亦。騷，素刀反，徐音蕭。"
                },
                {
                    "paragraph": "赫赫明明，王命卿士。南仲大祖，大師皇父。整我六師，以修我戎。",
                    "zhushu": "赫赫然，盛也。明明然，察也。王命南仲於大祖，皇甫爲大師。箋云：南仲，文王時武臣也。顯著乎，昭察乎，宣王之命卿士爲大將也。乃用其以南仲爲大祖者，今大師皇父是也。使之整齊六軍之衆，治其兵甲之事。命將必夲其祖者，因有丗功，於是尤顯。大師者，公兼官也。赫，火百反，字又作爀。大音㤗，下及注大師、大祖皆同。將，子匠反，第一章注同。"
                },
                {
                    "paragraph": "旣敬旣戒，惠此南國。",
                    "zhushu": "箋云：敬之言警也。警戒六軍之衆，以惠淮浦之旁國，謂勑以無暴掠爲之害也。每軍各有將，中軍之將尊也。警音景。掠音亮。"
                },
                {
                    "paragraph": "王謂尹氏，命程伯休父。左右陳行，戒我師旅。率彼淮浦，省此徐土。",
                    "zhushu": "尹氏掌命卿士，程伯休父始命爲大司馬。浦，厓也。箋云：尹氏，天子丗大夫也。率，循也。王使大夫尹氏䇿命程伯休父，於軍將行治兵之時，使其士衆左右陳列而勑戒之，使循彼淮浦之旁，省視徐國之士地叛逆者。軍禮，司馬掌其誓戒。陳如字，徐直覲反。行，户剛反，列也。浦音普，說文云：水濵也。"
                },
                {
                    "paragraph": "不留不處，三事就緒。",
                    "zhushu": "誅其君，弔其民，爲之立三有事之臣。箋云：緒，業也。王又使軍將豫告淮浦徐土之民云：兵不火處於是也，女三農之事皆就其業。爲其驚怖，先以言安之。爲，于僞反，下爲其同。將，子匠反，下同。"
                },
                {
                    "paragraph": "赫赫業業，有嚴天子。王舒保作，匪紹匪遊，徐方繹騷。",
                    "zhushu": "赫赫然，盛也。業業然，動也。嚴然而威。舒，徐也。保，安也。匪紹匪遊，不敢繼以遨遊也。繹，陳。騷，動也。箋云：作，行也。紹，緩也。繹當作驛。王之軍行，其貌赫赫業業然，有尊嚴於天子之威，謂聞見者莫不憚之。王舒安，謂軍行三十里，亦非觧緩也，亦非敖遊也。徐國傳遽之驛見之，知王兵必克，馳走以相恐動。嚴，毛魚檢反，鄭如字。紹如字，徐云：鄭尺遥反。舒，序也，一夲作舒，徐也。憚，徒旦反。觧音懈。傳，張戀反。恐，丘勇反，下同。"
                },
                {
                    "paragraph": "震驚徐方，如雷如霆，徐方震驚。",
                    "zhushu": "箋云：震，動也。驛馳走相恐懼，以驚動徐國，如雷霆之恐怪人然，徐國則驚動而將服罪。霆音庭。"
                },
                {
                    "paragraph": "王𡚒厥武，如震如怒。進厥虎臣，闞如虓虎。鋪敦淮濆，仍執醜虜。",
                    "zhushu": "虎之自怒虓然。濆，厓。仍，就。虜，服也。箋云：進，前也。敦當作屯。醜，衆也。王𡚒揚其威武，而震雷其聲，而勃怒其色，前其虎臣之將，闞然如虎之怒，陳屯其兵於淮水大防之上以臨敵，就執其衆之降服者。○如震如怒，一夲如字，皆作而。闞，呼檻反，徐火斬反，又火敢反，一音噉。虓，火交反。鋪，普吴反，徐音孚，陳也。韓詩作敷，云：大也。敦，王申毛如字，厚也。韓詩云：迫。鄭作屯，徒門反。濆，符云反。仍如字，夲或作扔，音同。勃，歩忽反。降，户江反。"
                },
                {
                    "paragraph": "截彼淮浦，王師之所。",
                    "zhushu": "截，治也。箋云：治淮之旁國有罪者，就王師而斷之。截，才結反。斷，端亂反。"
                },
                {
                    "paragraph": "王旅嘽嘽，如飛如翰，如江如漢，如山之苞，如川之流。",
                    "zhushu": "嘽嘽然，盛也。疾如飛，摯如翰。苞，夲也。箋云：嘽嘽，間暇有餘力之貌。其行疾自發舉，如鳥之飛也。翰，其中豪俊也。江漢以喻盛大也。山夲以喻不可驚動也。川流以喻不可禦也。嘽，吐丹反。摯音至。間音閑。"
                },
                {
                    "paragraph": "緜緜翼翼，不測不克，濯征徐國。",
                    "zhushu": "緜緜，靚也。翼翼，敬也。濯，大也。箋云：王兵安靚且皆敬，其勢不可測度，不可攻勝，旣服淮浦矣。今又以大征徐國，言义勝也。緜如字，韓詩作民民，同。度，才洛反。"
                },
                {
                    "paragraph": "王猶允塞，徐方旣來。",
                    "zhushu": "猶，謀也。箋云：猶，尚。允，信也。王重兵，兵雖臨之，尚守信自實滿。兵未陳而徐國已來告服，所謂善戰者不陳。陳，直刃反。下同。"
                },
                {
                    "paragraph": "徐方旣同，天子之功。四方旣平，徐方來庭。",
                    "zhushu": "來王庭也。"
                },
                {
                    "paragraph": "徐方不囬，王曰還歸。",
                    "zhushu": "箋云：回猶違也。還歸，振旅也。",
                    "type": 2
                },
                {
                    "paragraph": "常武六章，章八句。",
                    "zhushu": "",
                    "type": 2
                },
                {
                    "paragraph": "瞻卬凡伯刺幽王大壞也。",
                    "zhushu": "凡伯，天子大夫也。春秋：魯隱公七年冬，天王使凡伯來聘。卬音仰。此及召旻二篇，幽王之變大雅也。"
                },
                {
                    "paragraph": "瞻卬昊天，則不我惠。孔塡不寧，降此大厲。",
                    "zhushu": "昊天，斥王也。填，乆。厲，惡也。箋云：惠，愛也。仰視幽王爲政，則不愛我下民。甚乆矣天下不安，王乃下此大惡以敗亂之。昊，户老反。填音塵，下篇同。"
                },
                {
                    "paragraph": "邦靡有定，士民其瘵。蟊賊蟊疾，靡有夷届。罪罟不収，靡有夷瘳。",
                    "zhushu": "瘵，病。夷，常也。罪罟，設罪以爲罟。瘳，愈也。箋云：届，極也。天下騷擾，邦國無有安定者，士卒與民皆勞病，其為殘酷痛疾於民，如蟊賊之害禾稼然，爲之無常，亦無止息時。施刑罪以羅罔天下而不収歛，爲之亦無常，無止息時。此自王所下大惡。瘵，側界反，字林側例反。蟊，夲又作蜼，音牟。届音戒。罟音古。瘳，勑留反。卒，尊忽反。"
                },
                {
                    "paragraph": "人有土田，女反有之。人有民人，女覆奪之。",
                    "zhushu": "箋云：此言王削黜諸侯及卿大夫無罪者。覆猶反也。覆，芳服反，服也，注及下同。"
                },
                {
                    "paragraph": "此冝無罪，女反収之。彼冝有罪，女覆說之。",
                    "zhushu": "収，构収也。說，赦也。說音稅，注同，一音他活反。"
                },
                {
                    "paragraph": "哲夫成城，哲婦傾城。",
                    "zhushu": "哲，知也。箋云：哲，謂多謀慮也。城猶國也。丈夫，陽也，陽動，故多謀慮則成國。婦人，隂也，隂靜，故多謀慮乃亂國。哲知，音智，王申毛如字。"
                },
                {
                    "paragraph": "懿厥哲婦，爲梟爲鴟。",
                    "zhushu": "箋云：懿，有所痛傷之聲也。厥，其也，其幽王也。梟、䲭，惡聲之鳥，喻襃姒之言無善。懿，於其反，注同，沈又如字。梟，古堯反。姒音似。"
                },
                {
                    "paragraph": "婦有長舌，維厲之階。亂匪降自天，生自婦人。匪敎匪誨，時維婦寺。",
                    "zhushu": "寺，近也。箋云：長舌，喻多言語，是王降大厲之階。階，所由上下也。今王之有此亂政，非從天而下，但從婦人岀耳。又非有人敎王爲亂，語王爲惡者，是維近愛婦人，用其言故也。寺，徐音侍，亦如宇。近，附近之近，下近愛、近川同。上，時掌反。語，魚據反。"
                },
                {
                    "paragraph": "鞫人忮忒，譖始竟背，豈曰不極？伊胡爲慝。",
                    "zhushu": "忮，害。忒，變也。箋云：鞫，窮也。譛，不信也。竟猶終也。胡，何。慝，惡也。婦人之長舌者，多謀慮，好窮屈人之語，忮害轉化，其言無常，始於不信，終於背違，人豈謂其是不得中乎？反云維我言，何用爲惡，不信也。鞫，居六反。忮，之䜴反。忒，他得反。譛，夲又作僣，子念反。背音佩，注同。慝，他得反。好，呼報反。"
                },
                {
                    "paragraph": "如賈三倍，君子是識。婦無公事，休其蠶織。",
                    "zhushu": "休，息也。婦人無與外政，雖王后猶以蚕爲事。古者大子爲籍千𠭇，冕而朱紘，躬秉表；諸侯爲籍百𠭇，冕而青紘，躬秉表。以事天地、山川、社稷、先古，敬之至也。天子諸侯必有公桑蚕室，近川而爲之。築宫刃有三尺，𣗥牆而外閉之。及太昕之朝，君皮弁素積，十三宫之夫人、丗婦之吉者，使入蚕于蚕室，奉種浴于川。桑于公桑，風戾以食之。歳旣單矣，丗婦卒蚕，奉繭以示于君，遂獻繭于夫人。夫人曰：此所以爲君服與，遂副禕而受之，少牢以禮之。及良日，后、夫人繅三盆手，遂布于三宫夫人、丗婦之吉者，使繅，遂朱緑之，玄黃之，以爲黼黻文章。服旣成矣，君服之，以祀先王先公，敬之至也。箋云：識，知也。賈物而有三倍之利者，小人所冝知也。君子反知之，非其冝也。今婦人休其蚕桑織絍之職，而與朝廷之事，其爲非冝，亦猶是也。孔子曰：君子喻於義，小人喻於利。賈音古，爾雅云：市也。倍，蒲罪反。無與、而與，並音預。服與，音餘。紘，獲耕反。耒，力對反。昕音欣。奉，芳勇反，下同。種，章勇反。戾，力計反，燥也。食音嗣。單音丹。繭，古顯反。禕音輝，副首飾，禕是禕衣。少，詩照反。繅，素刀反，夲亦作縿，同。盆，蒲門反。維，女金反。朝，直遥反，下朝廷同。"
                },
                {
                    "paragraph": "天何以刺？何神不冨？舎爾介狄，維予胥忌。",
                    "zhushu": "刺，責。冨，福。狄，逺。忌，怨也。箋云：介，甲也。王之爲政，旣無過惡，天何以責王見變異乎？神何以不福王而有灾害也？王不念此而改修德，乃舎女被甲。夷狄來侵犯中國者，反與我相怨。謂其疾怨羣臣叛違也。舎音捨，注同。介音界。狄，毛他歴反，鄭如字。見，賢遍反。被，皮寄反。"
                },
                {
                    "paragraph": "不弔不祥，威儀不𩔖。人之云亡，邦國殄瘁。",
                    "zhushu": "𩔖，善。殄，盡。瘁，病也。箋云：弔，至也。王之爲政，德不至於天矣，不能致徴祥於神矣，威儀又不善於朝廷矣。賢人皆言奔亡，則天下邦國將盡困病。弔如字，音的。瘁，似醉反。"
                },
                {
                    "paragraph": "天之降罔，維其優矣。人之云亡，心之憂矣。",
                    "zhushu": "優，渥也。箋云：優，寛也。天下羅罔以取有罪，亦甚寬。謂但以災異譴告之，不指加罰於其身。疾王爲惡之甚，賢者奔亡，則人心無不憂。渥，於角反。譴，弃戰反。"
                },
                {
                    "paragraph": "天之降罔，維其幾矣。人之云亡，心之悲矣。",
                    "zhushu": "幾，危也。箋云：幾，近也。言災異譴告，離人身近，愚者不能覺。離，力智反。"
                },
                {
                    "paragraph": "觱沸檻泉，維其深矣。心之憂矣，寜自今矣。不自我先，不自我後，",
                    "zhushu": "箋云：檻泉正出，涌出也。觱，沸其貌。涌泉之源，所由者深，喻已憂所從來乆也。惡政不先已不後己，怪何故正當之。觱音必。沸音弗。檻，胡覧反，徐音下斬反。"
                },
                {
                    "paragraph": "藐藐昊天，無不克鞏。",
                    "zhushu": "藐藐，大貌。鞏，固也。箋云：藐藐，美也。王者有美德藐藐然，無不能自堅固於其位者，微箴之也。藐，亡角反。鞏，九勇反。箴，之林反。"
                },
                {
                    "paragraph": "無忝皇祖，式救爾後。",
                    "zhushu": "箋云：式，用也。後，謂子孫也。",
                    "type": 2
                },
                {
                    "paragraph": "瞻卬七章，三章章十句，四章章八句。",
                    "zhushu": "",
                    "type": 2
                },
                {
                    "paragraph": "召旻凡伯刺幽王大壞也。旻，閔也。閔天下無如召公之臣也。",
                    "zhushu": "閔，病也。召，時照反。旻，密巾反，下同。"
                },
                {
                    "paragraph": "旻天疾威，天篤降䘮。瘨我饑饉，民卒流亡。",
                    "zhushu": "箋云：天，斥王也。疾猶急也。瘨，病也。病乎幽王之爲政也，急行暴虐之法，厚下䘮亂之敎，謂重賦稅也。病國中以飢饉，令民盡流移。瘨，都田反，沈又音殄，又音田。令民，力呈反，一夲作令故民。"
                },
                {
                    "paragraph": "我居圉卒荒。",
                    "zhushu": "圉，垂也。箋云：荒，虚也。國中至邊境，以此故盡空虚。圉，魚吕反。竟音境，夲亦作境。"
                },
                {
                    "paragraph": "天降罪罟，蟊賊内訌。",
                    "zhushu": "訌，潰也。箋云：訌，爭訟相䧟入之言也。王施刑罪以羅罔天下，衆爲殘酷之人，雖外以害人，又自内爭相讒惡。訌，戸工反，徐云：鄭音工。爭，爭闘之爭，下同。惡，烏路反。"
                },
                {
                    "paragraph": "昬㭬靡共，潰潰囬遹，實靖夷我邦。",
                    "zhushu": "㭬，夭㭬也。潰潰，亂也。靖，謀。夷，平也。箋云：昬、㭬，皆奄人也。昬，其官名也。椓，㭬毀隂者也。王逺賢者而近任刑奄之人，無肯共其職事者，皆潰潰然維邪是行，皆謀夷㓕王之國。椓，丁角反。共音恭，注皆同。潰，户對反。遹音聿，一音述。奄如字，夲又作閹。逺，于萬反。近，附近之近。邪，似嗟反。"
                },
                {
                    "paragraph": "皐皐訿訿，曽不知其玷。",
                    "zhushu": "皐皐，頑不知道也。訿訿，窳不共事也。箋云：玷，缺也。王政已大壞，小人在位，曽不知大道之缺。皐音羔，爾雅云：刺素食也。訿音紫，爾雅云：莫供職也。玷，丁簟反。窳音庾，裴駰云：病也。說文云：嬾也。一夲作衆。"
                },
                {
                    "paragraph": "兢兢業業，孔塡不寜，我位孔貶。",
                    "zhushu": "貶，隊也。箋云：兢兢，戒也。業業，危也。天下之人戒懼危怖，甚乆矣其不安也，我王之位又甚隊矣。言見侵侮，政敎不行，後大戎伐之，而周與諸侯無異也。業如字，一音五荅反。貶，彼檢反。隊，直𩔖反，又作墜。"
                },
                {
                    "paragraph": "如彼歳旱，莫不潰茂，如彼棲苴，",
                    "zhushu": "潰，遂也。苴，水中浮草也。箋云：潰茂之潰當作彚。彚，茂皃。王無恩惠於天下，天下之人如旱歳之草，皆枯槁無潤澤，如樹上之棲苴。潰，毛户對反，鄭作彚，音謂。棲音西。苴，土加反。槁，古老反。"
                },
                {
                    "paragraph": "我相此邦，無不潰止。",
                    "zhushu": "箋云：潰，亂也。無不亂者，言皆亂也。春秋傳曰：國亂曰潰，邑亂曰叛。相音息亮反。"
                },
                {
                    "paragraph": "維昔之冨，不如時，",
                    "zhushu": "往者冨仁賢，今也冨讒佞。箋云：冨，福也。時，今時也。"
                },
                {
                    "paragraph": "維今之疚，不如兹。",
                    "zhushu": "今則病賢也。箋云：兹，此也。此者，此古昔明王。疚音救，字或作㝌。"
                },
                {
                    "paragraph": "彼䟽斯粺，胡不自替，職兄斯引？",
                    "zhushu": "彼且食䟽，今反食精粺。替，廢。况，兹也。引，長也。箋云：䟽，麤也，謂糲米也。職，主也。彼賢者禄薄食麤，而此昬㭬之黨反食精粺。女小人耳，何不自廢退，使賢者得進，乃兹復主長此爲亂之事乎？責之也。米之率，糲十，粺九，鑿八，侍御七。粺，皮賣反。兄音况，下同。糲，蘭未反，沈音頼，又音厲。復，扶又反，下同。長如字，又張丈反。率，字又作卛，音𩔖，又音律，又所律反。鑿，子洛反，又音昨。字林云：糲米一斛，舂爲八斗。音子沃反。"
                },
                {
                    "paragraph": "池之竭矣，不云自頻？",
                    "zhushu": "頻，厓也。箋云：頻當作濵。厓猶外也。自，由也。池水之益，由外灌焉。今池竭，人不言由外無益者與？言由之也，喻王猶池也。其政之亂，由外無賢臣益之。頻，舊音毛如字，鄭作濵，音賔，俱云厓也。案：張揖字詁云：瀕，今濵。則瀕是古濵字。與音餘。"
                },
                {
                    "paragraph": "泉之竭矣，不云自中。",
                    "zhushu": "泉水從中以益者也。箋云：泉者，中水生則益深，水不生則竭。喻王猶泉也，政之亂，又由内無賢妃益之。"
                },
                {
                    "paragraph": "漙斯害矣，職兄斯弘，不烖我躬？",
                    "zhushu": "箋云：漙猶徧也。今時徧有此内外之害矣，乃兹復主大此爲亂之事，是不烖王之身乎？責王也。烖，謂見誅伐。溥音普。烖音災。徧音遍，下同。"
                },
                {
                    "paragraph": "昔先王受命，有如召公，日辟國百里，今也日蹙國百里。",
                    "zhushu": "辟，開。蹙，促也。箋云：先王受命，謂文王、武王時也。召公，召康公也。言有如者，時賢臣多，非獨召公也。今，今幽王臣。辟音闢。蹙，子六反。"
                },
                {
                    "paragraph": "於乎哀哉，維今之人，不尚有舊。",
                    "zhushu": "箋云：哀哉，哀其不髙尚賢者，尊任有舊德之臣，將以䘮亡其國。䘮，息浪反。",
                    "type": 2
                },
                {
                    "paragraph": "召旻七章，四章章五句，三章章七句。",
                    "zhushu": "",
                    "type": 2
                },
                {
                    "paragraph": "蕩之什十一篇，九十二章，七百六十九句。",
                    "zhushu": ""
                }
            ]
        },
        {
            "name": "周頌清廟之什詁訓傳第二十六",
            "paragraphs": [
                {
                    "paragraph": "清廟之什詁訓傳第二十六",
                    "zhushu": "",
                    "type": 1
                },
                {
                    "paragraph": "毛詩周頌",
                    "zhushu": "周頌三十一篇，皆是周室太平德洽，著成功之樂歌也，名之曰頌。頒者，誦也，容也。歌誦盛德，序太平之形容，以比至羙，告於神明。皆成王、周公時作也。",
                    "type": 2
                },
                {
                    "paragraph": "清廟祀文王也。周公旣成洛邑，朝諸侯，率以祀文王焉。",
                    "zhushu": "清廟者，祭有清明之德者宮也，謂祭文王也。天德清明，文王𧰼焉，故祭之而歌此詩也。廟之言貌也，死者精神不可得而見，伹以生時之居立宮室，𧰼貌爲之耳。成洛邑，居攝五年時。○廟，本又作庿，古今字也，苗𥬇反。清廟者，杜預云：肅然清淨之稱也。雒，夲又作洛，水名，字從水。後漢都洛陽，以火德，爲水剋火，故改爲各傍隹。朝，直遥反。"
                },
                {
                    "paragraph": "於穆清廟，肅雝顯相。",
                    "zhushu": "於，歎辝也。穆，美。肅，敬。雝，和。相，助也。箋云：顯，光也，見也。於乎美哉！周公之祭清廟也，其禮儀敬且和，又諸侯有光明著見之德者來助𥙊。於音烏，注同。後發句歎辭皆放此，以意求之。相，息亮反，注同。見，賢遍反，下著見同。"
                },
                {
                    "paragraph": "濟濟多士，秉文之德，對越在天。",
                    "zhushu": "執文德之人也。箋云：對，配。越，於也。濟濟之衆士，皆執行文王之德，文王精神已在天矣，猶配順其素如生存。"
                },
                {
                    "paragraph": "駿奔走在廟，不顯不承？無射於人斯。",
                    "zhushu": "駿，長也。顯於天矣，見承於人矣，不見厭於人矣。箋云：駿，大也。諸侯與衆士於周公𥙊文王，俱奔走而來，在廟中助祭，是不光明文王之德與？言其光明之也。是不承順文王志意與？言其承順之也。此文王之德，人無厭之。駿音峻，下篇同。射音亦。厭，於豔反，下同。與音餘，下同。",
                    "type": 2
                },
                {
                    "paragraph": "清廟一章八句。",
                    "zhushu": "",
                    "type": 2
                },
                {
                    "paragraph": "維天之命太平告文王也。",
                    "zhushu": "告太平者，居攝五年之未也。文王受命，不卒而崩。今天下太平，故承其意而吿之，明六年制禮作樂。○韓詩云：維，念也。大音㤗，後太平皆放此。"
                },
                {
                    "paragraph": "維天之命，於穆不已。",
                    "zhushu": "孟仲子曰：大哉天命之無極，而美周之禮也。箋云：命猶道也。天之道於乎美哉！動而不止，行而不已。"
                },
                {
                    "paragraph": "於乎不顯，文王之德之純。假以溢我，我其収之。駿惠我文王，",
                    "zhushu": "純，大。假，嘉。溢，慎。収，聚也。箋云：純亦不已也。溢，盈溢之言也。於乎不光明與？文王之施德，敎之無倦已，羙其與天同功也。以嘉羙之道饒衍與我，我其聚歛之以制法度，以大順我文王之意。謂爲周禮六官之職也。書曰：考朕昭子刑，乃單文祖德。假音暇。溢音逸，徐云：毛音謚。慎，市震反，夲或作順。案：爾雅云：毖，神。溢，慎也，不作順字，王肅及崔、申、毛並作順觧。明與，音餘。單音丹。"
                },
                {
                    "paragraph": "曽孫篤之。",
                    "zhushu": "成王能厚行之也。箋云：曽猶重也。自孫之子而下，事先祖皆稱曽孫。是言曽孫，欲使後王皆厚行之，非維今也。○成王能厚行之也，一夲作能厚之也，夲或作能厚成之也。重，直龍反。",
                    "type": 2
                },
                {
                    "paragraph": "維天之命一章八句。",
                    "zhushu": "",
                    "type": 2
                },
                {
                    "paragraph": "維清奏𧰼舞也。",
                    "zhushu": "象舞，象用兵時刺伐之舞，武王制焉。刺，七亦反。"
                },
                {
                    "paragraph": "維清緝熈，文王之典。",
                    "zhushu": "典，法也。箋云：緝熈，光明也。天下之所以無敗亂之政而清明者，乃文王有征伐之法故也。文王受命，七年五伐也。緝，七入反。熈，許其反。"
                },
                {
                    "paragraph": "肇禋，",
                    "zhushu": "肇，始。禋，祀也。箋云：文王受命，始祭天而征伐也。周禮：以禋祀祀昊天上帝。肇音召。禋音因，徐又音烟。"
                },
                {
                    "paragraph": "迄用有成，維周之禎。",
                    "zhushu": "迄，至。禎，祥也。箋云：文王造此征伐之法，至今用之而有成功，謂代紂克勝也。征伐之法，乃周家得天下之祥。迄，許乞反。祺音祺，祥也，爾雅同，徐云：本又作禎，音貞，與崔本同。",
                    "type": 2
                },
                {
                    "paragraph": "維清一章五句。",
                    "zhushu": "",
                    "type": 2
                },
                {
                    "paragraph": "烈文成王即政，諸侯助𥙊也。",
                    "zhushu": "新王即政，必以朝享之禮𥙊於祖考，吿嗣位也。朝，直遥反。"
                },
                {
                    "paragraph": "烈文辟公，錫兹祉福。惠我無疆，子孫保之。",
                    "zhushu": "烈，光也。文王錫之。箋云：惠，愛也。光文百辟卿士及天下諸侯百，天錫之以此祉福也。又長愛之，無有期竟，子孫得傳丗安而居之。謂文王、武王以純德受命定天位。辟音壁，注下皆同。祉音耻。疆，居良反。傳，直專反。"
                },
                {
                    "paragraph": "無封靡于爾邦，維王其崇之。念兹戎功，繼序其皇之。",
                    "zhushu": "封，大也。靡，累也。崇，立也。戎，大。皇，羙也。箋云：崇，厚也。皇，君也。無大累於女國，謂諸侯治國無罪惡也。王其厚之，増其爵士也。念此大功，勤事不廢，謂卿大夫能守其職，得継丗在位，以其次序其君之者，謂有大功，王則出而封之。累，劣僞反。"
                },
                {
                    "paragraph": "無競維人，四方其訓之。不顯維德，百辟其刑之。於乎前王不忘！",
                    "zhushu": "競，彊。訓，道也。前王，武王也。箋云：無彊乎，維得賢人也。得賢人則國家彊矣，故天下諸侯順其所爲也。不勤明其德守，勤明之也，故卿大夫法其所爲也。於乎先生，文王、武王，其於此道，人稱頌之不忘。道音導。",
                    "type": 2
                },
                {
                    "paragraph": "烈文一章十三句。",
                    "zhushu": "",
                    "type": 2
                },
                {
                    "paragraph": "天作祀先王先公也。",
                    "zhushu": "先王，謂大王已下。先公，諸𥂕至不窋。大音㤗，大王、大祖同。𥂕，直留反，又音侜。窋，陟律反。"
                },
                {
                    "paragraph": "天作髙山，大王荒之。",
                    "zhushu": "作，生。荒，大也。天生萬物於髙山，大王行道能安天之所作也。箋云：髙山，謂岐山也。書曰：道岍及岐，至于荆山。天生此髙山，使興雲雨，以利萬物。大王自豳遷焉，則能尊大之，廣其德澤。居之一年成邑，二年成都，三年五倍其𥘉。岐，其冝反。道音導。岍，口田反，又口見反。豳，彼貧反。"
                },
                {
                    "paragraph": "彼作矣，文王康之。彼徂矣，岐有夷之行。",
                    "zhushu": "夷，易也。箋云：彼，彼萬民也。徂，往。行，道也。彼萬民居岐邦者，皆築作宮室以爲常居，文王則能安之。後之往者，又以岐邦之君有佼易之道故也。易曰：乾以易知，坤以簡能。易則易知，簡則易從。易知則有親，易從則有功。有親則可乆，有功則可大。可乆則賢人之德，可大則賢人之業。以此訂大王、文王之道，卓爾與天地合其德。行如字，王、徐並下孟反。易，羊豉反，下徐易曰皆同。佼，古夘反。乾，其連反。坤，苦䰟反，字亦作巛。訂，待頂反，沈又豆丁反，說文云：評議也。譜云：叄訂時驗，謂平比之也。字語云：訂，平也。"
                },
                {
                    "paragraph": "子孫保之。",
                    "zhushu": "",
                    "type": 2
                },
                {
                    "paragraph": "天作一章七句。",
                    "zhushu": "",
                    "type": 2
                },
                {
                    "paragraph": "昊天有成命郊祀天地也。",
                    "zhushu": ""
                },
                {
                    "paragraph": "昊天有成命，二后受之。成王不敢康，夙夜基命宥密。",
                    "zhushu": "二后，文、武也。基，始。命，信。宥，寛。密，寜也。箋云：昊天，天大號也。有成命者，言周自后稷之生而已有王命也。文王、武王受其業，施行道德，成此王功，不敢自安逸，早夜始順天命，不敢觧倦，行寛仁安靜之政以定天下。寛仁所以止苛刻也，安靜所以息暴亂也。○成王，王如字，徐于况反。基，夲亦作其，音基。宥音又，王干况反。觧音懈，下同。苛音河。刻音克。"
                },
                {
                    "paragraph": "於緝熈，單厥心，肆其靖之。",
                    "zhushu": "緝，明。熈，廣。單，厚。肆，固。靖，和也。箋云：廣當爲光，固當爲故，字之誤也。於美乎此成王之德也，旣光明矣，又能厚其心矣，爲之不觧倦，故於其功終能安和之。謂夙夜自勤，至於天下太平。單，都但反，注同。",
                    "type": 2
                },
                {
                    "paragraph": "昊天有成命一章七句。",
                    "zhushu": "",
                    "type": 2
                },
                {
                    "paragraph": "我將祀文王於明堂也。",
                    "zhushu": "將如字。"
                },
                {
                    "paragraph": "我將我享，維羊維牛，維天其右之。",
                    "zhushu": "將，大。享，獻也。箋云：將猶奉也。我奉養我享祭之牛羊，皆充盛肥腯，有天氣之力助。言神饗其德而右助之。享，許丈反，徐許亮反。右音又，注及下同，夲作佑。肥腯，徒忽反，說文云：羊曰肥，豕曰腯。"
                },
                {
                    "paragraph": "儀式刑文王之典，日靖四方。伊嘏文王，旣右饗之。",
                    "zhushu": "儀，善。刑。法。典，常。靖，謀也。箋云：靖，治也。受福曰嘏。我儀則式象法行文王之常道，以日施政于天下，維受福於文王，文王旣右而饗之。言受而福之。嘏，古雅反。"
                },
                {
                    "paragraph": "我其夙夜，畏天之威，于時保之。",
                    "zhushu": "箋云：于，於。時，是也。早夜敬天，於是得安文王之道。",
                    "type": 2
                },
                {
                    "paragraph": "我將一章十句。",
                    "zhushu": "",
                    "type": 2
                },
                {
                    "paragraph": "時邁廵守告𥙊柴望也。",
                    "zhushu": "廵守告𥙊者，天子廵行邦國，至于方嶽之下而封禪也。書曰：歳二月，東廵守，至于岱宗柴，望秩于山川，徧于群神。廵音旬。守，手又反，夲或作狩，注同。柴，仕佳反，說文、字林作祡。行，下孟反，下同。禪，市戰反。徧音遍。"
                },
                {
                    "paragraph": "時邁其邦，昊天其子之，實右序有周。薄言震之，莫不震疊。懷柔百神，及河喬嶽，允王維后。",
                    "zhushu": "邁，行。震，動。疊，懼。懷，來。柔，安。喬，髙也。髙嶽，岱宗也。箋云：薄猶甫也。甫，始也。允，信也。武王旣定天下，時出行其邦國，謂廵守也。天其子愛之，右助次序其事，謂多生賢知，使爲之臣也。其兵所征伐，甫動之以威，則莫不動懼而服者，言其威武又見畏也。王行廵守，其至方岳之下，來安群神，望于山川，皆以尊卑𥙊之。信哉武王之冝爲君。美之也。右音又，注同。疊，徒協反。柔如字，夲亦作濡，兩通，俱訓安也。喬音橋。嶽，本亦作𡽺，同，音岳。知音智。"
                },
                {
                    "paragraph": "明昭有周，式序在位。",
                    "zhushu": "明矣，知未然也。昭然，不疑也。箋云：昭，見也。至廵守而明見天之子有周家也。以其有俊，又用次第處位。言此者，著天其子愛之右序之效也。"
                },
                {
                    "paragraph": "載戢干戈，載櫜弓矢。",
                    "zhushu": "戢，聚。櫜，韜也。箋云：載之言則也。王廵守而天下咸服，兵不復用，此又著震疊之效也。戢，則立反。櫜音羔。韜，吐刀反。復，扶又反。"
                },
                {
                    "paragraph": "我求懿德，肆于時夏，",
                    "zhushu": "夏，大也。箋云：懿，美。肆，陳也。我武王求有羙德之士而任用之，故陳其功於是夏而歌之。樂歌大者稱夏。肆音四。夏，户雅反，下同。"
                },
                {
                    "paragraph": "允王保之。",
                    "zhushu": "箋云：允，信也。信哉武王之德，能長保此時夏之美。",
                    "type": 2
                },
                {
                    "paragraph": "時邁一章十五句。",
                    "zhushu": "",
                    "type": 2
                },
                {
                    "paragraph": "執競祀武王也。",
                    "zhushu": "○執競，韓詩云：執，服也。競，其敬反。"
                },
                {
                    "paragraph": "執競武王，無競維烈。不顯成康，上帝是皇。",
                    "zhushu": "無競，競也。烈，業也。不顯乎其成大功而安之也。顯，光也。皇，美也。箋云：競，彊也。能持彊道者，維有武王耳。不彊乎其克商之功業？言其彊也。不顯乎其成安祖考之道？言其又顯也。天以是故美之，予之福禄。○大功，夲或作天功。"
                },
                {
                    "paragraph": "自彼成康，𡘤有四方，斤斤其明。",
                    "zhushu": "自彼成康，用彼成安之道也。奄，同也。斤斤，明察也。箋云：四方，謂天下也。武王用成安祖考之道，故受命伐纣，定天下，爲周明察之君，斤斤如也。斤，紀覲反。"
                },
                {
                    "paragraph": "鍾鼔喤喤，磬管將將。降福穰穰，降福簡簡。威儀反反，旣醉旣醉旣飽，福禄來反。",
                    "zhushu": "喤喤，和也。將將，集也。穰穰，衆也。簡簡，大也。反反，難也。反，復也。箋云：反反，順習之貌。武王旣定天下，𥙊祖考之廟，奏樂而八音克諧，神與之福。又衆大，謂如嘏辝也。君臣醉飽，禮無違者，以重得福禄也。喤，華彭反，徐音皇，又音宏，注同。筦音管，本亦作管，同。將，七羊反，注同，說文作𨄚𨄚，行貌。穰音如羊反。反反如字，沈符板反，又音販。復，扶又反，又音服。重，直用反。",
                    "type": 2
                },
                {
                    "paragraph": "執競一章十四句。",
                    "zhushu": "",
                    "type": 2
                },
                {
                    "paragraph": "思文后稷配天也。",
                    "zhushu": ""
                },
                {
                    "paragraph": "思文后稷，克配彼天。立我烝民，莫匪爾極。",
                    "zhushu": "極，中也。箋云：克，能也。立當作粒。烝，衆也。周公思先祖有文德者，后稷之功能配天。昔堯遭洪水，𥠖民阻飢。后稷播殖百榖，烝民乃粒，萬國作又。天下之人無不於女時得其中者。言反其性。烝，之承反。粒音立。阻，莊吕反，難也，馬融注尚書作祖，云：始也。乂音刈，鄭注尚書五蓋反，本或作艾，音同。"
                },
                {
                    "paragraph": "貽我來牟，帝命率育。無此疆爾界，陳常于時夏。",
                    "zhushu": "牟，麥。率，用也。箋云：貽，遺。率，循。育，養也。武王渡孟津，白魚躍入王舟，出涘以燎。後五日，火流爲烏，五至，以榖俱來。此謂遺我來牟，天命以是循存后稷養天下之功，而廣大其子孫之國。無此封竟於女今之經界，乃大有天下也。用是故陳其乆常之功，於是夏而歌之。夏之屬有九，書說烏以榖俱來，云：榖紀后稷之德。貽音夷，字又作詒，同。來牟，並如字，字書牟作麰，音同。牟，字或作𪍓，孟子云：𪍓，大麥也。廣雅云：麳，小麥。麰，大麥也。疆，居良反。界音介，大小，後放此。夏，戸雅反，注同。遺，唯季反，下同。涘音仕。燎，力召反。竟音境，夲或作境。",
                    "type": 2
                },
                {
                    "paragraph": "思文一章八句。",
                    "zhushu": "",
                    "type": 2
                },
                {
                    "paragraph": "清廟之什十篇，十章，九十五句。",
                    "zhushu": ""
                }
            ]
        },
        {
            "name": "周頌臣工之什詁訓傳第二十七",
            "paragraphs": [
                {
                    "paragraph": "臣工之什詁訓傳第二十七",
                    "zhushu": "",
                    "type": 1
                },
                {
                    "paragraph": "毛詩周頌",
                    "zhushu": "",
                    "type": 2
                },
                {
                    "paragraph": "臣工諸侯助𥙊，遣於廟也。",
                    "zhushu": ""
                },
                {
                    "paragraph": "嗟嗟臣工，敬爾在公。王𨤲爾成，來咨來茹。",
                    "zhushu": "嗟嗟，勑之也。工，官也。公，君也。箋云：臣，謂諸侯也。𨤲，理。咨，謀。茹，度也。諸侯來朝天子，有不純臣之義，於其將㱕，故於廟中正君臣之禮，勑其諸官卿大夫云：敬女在君之事，王乃平理女之成功。女有事，當來謀之，來度之，於王之朝，無自專。𨤲，力之反。茹，如預反，徐音如。度，待洛反，下同。朝，直遥反，下皆同。"
                },
                {
                    "paragraph": "嗟嗟保介，維莫之春。亦又何求，如何新畬？",
                    "zhushu": "田二歳曰新，三歳曰畬。箋云：保介，車右也。月令：孟春，天子親載耒耜，措之于參保介之御間。莫，晚也。周之季春，於夏爲孟春。諸侯朝周之春，故晚春遣之。勑其車右以時事，女歸當何求於民？將如新田、畬田何？急其敎農趨時也。介，甲也。車右，勇力之士，被甲執兵也。莫音暮，夲或作暮，注同。畬音餘。耒，力對反。耜音似。措，七故反。夏，户雅反。被，皮寄反。"
                },
                {
                    "paragraph": "於皇來牟，將受厥明。明昭上帝，迄用康年。",
                    "zhushu": "康，樂也。箋云：將，大。迄，至也。於美乎赤烏，以牟麥倶来，故我周家大受其光明。謂爲玲瑞，天下所休慶也。此瑞乃明見於天，至今用之有樂歳，五穀豐熟。於音烏，注同。迄，許乞反。樂音洛，下同。見，賢遍反。"
                },
                {
                    "paragraph": "命我衆人，庤乃錢鎛，𡘤觀銍艾。",
                    "zhushu": "庤，具。錢，銚。鎛，鎒。銍，穫也。箋云：奄，乆。觀，多也。敎我庶民，具女田噐，終乆必多銍艾，勸之也。庤，持耻反。錢，子踐反。鎛音博。奄，鄭音淹，王、徐並如字。觀，古玩反，又如字，注同。銍，珍栗反。艾音刈。銚，七遥反，何士堯反，沈音遥，丗本云：垂作銚。鎒，乃豆反，或作耨。呂氏春秋云：耨柄尺，此其度也。其耨六寸，以間稼也。髙誘注云：耨，芸田也，六寸，所以入苗間也。字詁云：頭長六寸，柄長一尺。鎒，古字也，今作耨，同。穫，户郭反，本或作鑊，音同。釋名云：銍，穫鐵也。說文云：銍，穫禾短鎌也。此則銍噐可以穫禾，故云銍，穫也。小爾雅云：截頴謂之挃。截頴即穫也。",
                    "type": 2
                },
                {
                    "paragraph": "臣工一章十五句。",
                    "zhushu": "",
                    "type": 2
                },
                {
                    "paragraph": "噫嘻春夏祈榖于上帝也。",
                    "zhushu": "祈猶禱也，求也。月令：孟春祈榖于上帝，夏則龍見而雩，是與？噫又作意，同，於其反。嘻音僖。禱，丁老反，又丁報反。見，賢遍反。雩音于。與音餘。"
                },
                {
                    "paragraph": "噫嘻成王，旣昭假爾。率時農夫，播厥百榖。",
                    "zhushu": "噫，歎也。嘻，勑也。成王，成是王事也。箋云：噫嘻，有所多大之聲也。假，至也。播猶種也。噫嘻乎能成周王之功，其德已著至矣。謂光被四表，格干上下也。又能率是主田，求之農夫，使民耕田而種百榖也。王如字，又于况反，注同。假，鄭、王並音格，沈云：毛如字。被，皮寄反。"
                },
                {
                    "paragraph": "駿發爾私，終三十里。亦服爾耕，十千維耦。",
                    "zhushu": "私，民田也。言上欲冨其民而讓其下，欲民之大發其私田爾。終三十里，言各極其望也。箋云：駿，疾也。發，伐也。亦，大。服，事也。使民疾耕，發其私田。竟三十里者，一部一吏主之，於是民大事耕其私田，萬耦同時舉也。周禮曰：凡治野田，夫間有遂，遂上有徑；十夫有溝，溝上有畛；百夫有洫，洫上有𡍼；千夫有澮，澮上有道；萬夫有川，川上有路。計此萬夫之地，方三十三里少半里也。耜廣五寸，二耜爲耦，一川之間萬夫，故有萬耦耕。言三十里者，舉其成數。駿，本亦作浚，音峻。徑，古定反。畛，之忍反，又之人反。洫，況域反。澮，古外反。廣，古曠反。",
                    "type": 2
                },
                {
                    "paragraph": "噫嘻一章八句。",
                    "zhushu": "",
                    "type": 2
                },
                {
                    "paragraph": "振鷺二王之後來助𥙊也。",
                    "zhushu": "二王，夏、殷也。其後，𣏌也，宋也。振，之慎反。鷺音路，一名春鉏，水鳥也，一音盧。夏，户雅反。杞音起。"
                },
                {
                    "paragraph": "振鷺于飛，于彼西雝。我客戾止，亦有斯容。",
                    "zhushu": "興也。振振，群飛貌。鷺，白鳥也。雝，澤也。客，三王之後。箋云：白鳥集于西雝之澤，言所集得其處也。興者，喻𣏌宋之君有絜白之德，來助𥙊於周之廟，得禮之冝也。其至止亦有此容，言威儀之善如鷺然。處，昌慮反。"
                },
                {
                    "paragraph": "在彼無惡，在北無斁。庶幾夙夜，以永終譽。",
                    "zhushu": "箋云：在彼，謂居其國，無怨惡之者。在此，謂其來朝，人皆愛敬之，無厭之者。永，長也。譽，声美也。斁音亦。厭，於豔反。",
                    "type": 2
                },
                {
                    "paragraph": "振鷺一章八句。",
                    "zhushu": "",
                    "type": 2
                },
                {
                    "paragraph": "豐年秋冬報也。",
                    "zhushu": "報者，謂甞也，烝也。豐，芳弓反。"
                },
                {
                    "paragraph": "豐年多黍多稌。亦有髙廪，萬億及秭。",
                    "zhushu": "豐，大。稌，稻也。廪，所以蔵齍盛之穗也。數萬至萬曰億，數億至億曰秭。箋云：豐年，大有年也。亦，大也。萬億及秭，以言榖數多。稌音杜，徐勑古反。廪，力錦反，又力荏反。秭，咨履反。數億至萬曰秭。韓詩曰：陳榖曰秭也。齍音咨。盛音成。穗音遂。數，色主反，下數億同。"
                },
                {
                    "paragraph": "爲酒爲醴，烝𢌿祖妣。以洽百禮，降福孔皆。",
                    "zhushu": "皆，徧也。箋云：烝，進。𢌿，予也。醴音禮。𢌿，必寐反，注同。妣，必復反。洽，胡甲反，本或作祫。徧音遍。予音與。",
                    "type": 2
                },
                {
                    "paragraph": "豐年一章七句。",
                    "zhushu": "",
                    "type": 2
                },
                {
                    "paragraph": "有瞽始作樂而合乎祖也。",
                    "zhushu": "王者治定制禮，功成作樂。合者，大合諸樂而奏之。瞽音古，無目眹曰瞽。眹音直謹反，夲或作鼓。合乎祖，夲或作合乎大祖。合如字，又音閤。治，直吏反。"
                },
                {
                    "paragraph": "有瞽有瞽，在周之庭。設業設虡，崇牙樹羽。應田縣鼔，鞉磬柷圉。",
                    "zhushu": "瞽，樂官也。業，大板也，所以飾栒爲縣也。捷業如鋸齒，或曰畫之。植者爲虡，衡者爲栒。崇牙，上飾卷然，可以縣也。樹羽，置羽也。應，小鞞也。田，大鼔也。縣鼔，周鼔也。鞉，鞉鼔也。柷，木椌也。圉，楬也。箋云：瞽，矇也。以爲樂官者，目無所見，於音聲審也。周禮：上瞽四十人，中瞽百人，下瞽百六十人，有視瞭者相之，又設縣鼔。田當作朄。𣌾，小鼔在大鼔傍，應鞞之屬也，聲轉字誤，變而作田。虡音巨。應，應對之應，注同。田，毛如字，鄭作朄，音㣧。縣音玄，注皆司。鞉，字亦作鼗，音桃。柷，尺叔反。圉，魚吕反。栒，荀乆反。鋸音據。植，時力反，又直吏反。衡，華盲反。卷音權，又起圎反。鞞，歩𠔃反。椌，苦江反。楬，苦瞎反。矇音蒙，有目朕而無見也。瞭音了，視瞭有目人。相，息亮反。"
                },
                {
                    "paragraph": "旣備乃奏，簫管備舉，喤喤厥聲，肅雝和鳴，先祖是聽。",
                    "zhushu": "箋云：旣俻者，縣也、𣌾也皆畢已也。乃奏，謂樂作也。簫，編竹管，如今賣餳者所吹也。管如篴，併而吹之。喤，華盲反，又音横，又音皇。編，薄殄反，又必緜反，史記音甫連反，字林、声𩔖，韻集並布千反。餳，夕清反，蜜也，又音唐，方言云：張皇也，即乾餹也，音唐。篴，字又作笛，同，徒歴反。併，歩頂反。"
                },
                {
                    "paragraph": "我客戾止，永觀厥成。",
                    "zhushu": "箋云：我客，二王之後也。長多而成功，謂深感於和樂，遂入善道，終無愆過。觀，古玩反，又如字。樂如字，又音洛。愆，去連反。",
                    "type": 2
                },
                {
                    "paragraph": "有瞽一章十三句。",
                    "zhushu": "",
                    "type": 2
                },
                {
                    "paragraph": "潛季冬薦魚，春獻鮪也。",
                    "zhushu": "冬，魚之性定。春，鮪新來。薦獻之者，謂於宗廟也。潛，在廉反，爾雅作涔，郭音潜，又音岑。韓詩云：涔，魚池。小雅作橬，時砧反。鮪，于軌反。"
                },
                {
                    "paragraph": "猗與𣾰沮，濳有多魚。有鱣有鮪，鰷鱨鰋鯉。",
                    "zhushu": "𣾰、沮，岐周之二水也。潜，糝也。箋云：猗與，歎美之言也。鱣，大鯉也。鮪，鮥也。鰷，白鰷也。鰋，鮎也。猗，於冝反。與音餘。漆音七。沮，七余反。鱣，張連反。鰷音條。鱨音甞。鰋音偃。鯉音里。糝，素感反，舊詩傳及爾雅夲並作米傍叄，小爾雅云：魚之所息謂之橬。橬，糝也。謂積柴水中，令魚依之止息，因而取之也。郭景純因改爾雅從小爾雅作木傍叄，音霜甚反，又䟽廕反，又心廪反。字林作罧，音山沁反，義同。鮥音洛，爾雅云：鮥，叔鮪。鮎，乃謙反，沈又奴廉反。"
                },
                {
                    "paragraph": "以享以祀，以介景福。",
                    "zhushu": "箋云：介，助。景，大也。",
                    "type": 2
                },
                {
                    "paragraph": "濳一章六句。",
                    "zhushu": "",
                    "type": 2
                },
                {
                    "paragraph": "雝禘大祖也。",
                    "zhushu": "禘，大祭也。大於四時而小於祫。大祖，謂文王。禘，大計反。大祖，音㤗。祫，户夾反，合也。"
                },
                {
                    "paragraph": "有來雝雝，至止肅肅。相維辟公，天子穆穆。於薦廣牡，相予肆祀。",
                    "zhushu": "相，助。廣，大也。箋云：雝雝，和也。肅肅，敬也。有是来時雝雝然，旣至止而肅肅然者，乃助王禘𥙊百辟與諸侯也。天子是時則穆穆然，於進大牡之牲，百辟與諸侯又助我陳𥙊祀之饌，言得天下之歡心。相，息亮反，注同。辟，君也，音璧，注同。於，鄭如字，王音烏。"
                },
                {
                    "paragraph": "假哉皇考，綏予孝子。宣哲維人，文武維后。",
                    "zhushu": "假，嘉也。箋云：宣，徧也。嘉哉君考，斥文王也。文王之德，乃安我孝子，謂受命定基業也。又徧使天下之人有才知，以文德武功爲之君故。假音暇，徐古雅反。哲，夲亦作悊，同，音哲。徧音遍，下同。知音智。"
                },
                {
                    "paragraph": "燕及皇天，克昌厥後。綏我眉壽，介以䌓祉。",
                    "zhushu": "燕，安也。箋云：䌓，多也。文王之德安及皇天，謂降瑞應，無變異也。又能昌大其子孫，安助之以壽考與多福禄。○昌如字，或云文王名，此禘於文王之詩也，周人以諱事神，不應犯諱，當音處亮反。瑞應，應對之應。"
                },
                {
                    "paragraph": "旣右烈考，亦右文母。",
                    "zhushu": "烈考，武王也。文母，大姒也。箋云：烈，光也。子孫所以得考壽與多福者，乃以見右助於光明之考，與文德之母，歸美焉。右音祐。大姒，文王妃。大音㤗。姒音似。",
                    "type": 2
                },
                {
                    "paragraph": "雝一章十六句。",
                    "zhushu": "",
                    "type": 2
                },
                {
                    "paragraph": "載見諸侯始見乎武王廟也。",
                    "zhushu": "見，賢遍反，下並同。"
                },
                {
                    "paragraph": "載見辟王，曰求厥章。龍旂陽陽，和鈴央央。鞗革有鶬，休有烈光。",
                    "zhushu": "載，始也。龍旂陽陽，言有文章也。和在軾前，鈴在旂上。鞗革有鶬，言有法度也。箋云：諸侯始見君王，謂見成王也。曰求厥章者，求車服礼儀之文章制度也。交龍爲旂。鞗革，轡首者。鶬，金飾貌。休者，休然盛壯。辟音壁，下同。鈴音零。左傳云：錫鑾和鈴，昭其聲也。央，於良反，徐音英。鞗音條。鶬，七羊反，夲亦作鎗，同。休，許虯反，又許求反，注同。軾音式。"
                },
                {
                    "paragraph": "率見昭考，以孝以享，以介眉壽。永言保之，思皇多祜。",
                    "zhushu": "昭考，武王也。享，獻也。箋云：言，我。皇，君也。諸侯旣以朝禮見於成王，至𥙊時，伯又率之見於武王廟，使助𥙊也。以致孝子之事，以獻𥙊祀之禮，以助考壽之福。長我安行此道，思使成王之多福。祜音户。朝，直遥反，下篇注同。"
                },
                {
                    "paragraph": "烈文辟公，綏以多福，俾緝熈于純嘏。",
                    "zhushu": "箋云：俾，使。純，大也。祭有十倫之義，成王乃光文百辟與諸侯，安之以多福，使光明於大嘏之意。天子受福曰大嘏，辝有福祚之言。俾又作𢌿，必爾反。緝，七入反。嘏，古雅反。祚，才故反。",
                    "type": 2
                },
                {
                    "paragraph": "載見一章十四句。",
                    "zhushu": "",
                    "type": 2
                },
                {
                    "paragraph": "有客微子來見祖廟也。",
                    "zhushu": "成王旣黜殷命，殺武庚，命微子代殷後。旣受命，來朝而見也。○有客，二王之後爲客也。見，賢遍反，序注同。黜，勑律反，又作絀，同。"
                },
                {
                    "paragraph": "有客有客，亦白其馬。有萋有且，敦琢其旅。",
                    "zhushu": "殷尚白也。亦，亦周也。萋、且，敬慎貌。箋云：有客有客，重言之者，異之也。亦，亦武庚也。武庚爲二王後，乗殷之馬，乃叛而誅，不肖之甚也。今微子代之，亦乗殷之馬，獨賢而見尊異，故言亦。駮而美之。其來，威儀萋萋且且，盡心力於其事。又選擇衆臣卿大夫之賢者，與之朝王。言追𤥨者，以賢美之，故王言之。萋，七西反。且，七序反。敦，都回反，徐又音彫。𤥨，陟角反。重，直用反。肖音𥬇。駮，鄭邦角反，又音角，雜也。"
                },
                {
                    "paragraph": "有客宿宿，有客信信。言授之縶，以縶其馬。",
                    "zhushu": "一宿曰宿，再宿曰信。欲縶其馬而留之。箋云：縶，絆也。周之君臣皆愛微子，其所館宿，可以去矣，而言絆其馬，意各殷勤。縶，陟立反。絆音半。"
                },
                {
                    "paragraph": "薄言追之，左右綏之。",
                    "zhushu": "箋云：追，送也。於微子去，王始言餞送之，左右之臣，又欲從而安樂之。厚之無已。餞音賤。樂音洛。"
                },
                {
                    "paragraph": "旣有淫威，降福孔夷。",
                    "zhushu": "淫，大。威，則。夷，易也。箋云：旣有大則，謂用殷正朔，行其禮樂，如天子也。神與之福，又甚易也。言動作而有度。易，以䜴反，下同。",
                    "type": 2
                },
                {
                    "paragraph": "有客一章十二句。",
                    "zhushu": "",
                    "type": 2
                },
                {
                    "paragraph": "武奏大武也。",
                    "zhushu": "大武，周公作樂所爲舞也。大如字，徐音㤗，注同。"
                },
                {
                    "paragraph": "於皇武王，無競維烈。允文文王，克開厥後。",
                    "zhushu": "烈，業也。箋云：皇，君也。於乎君哉武王也，無彊乎其克商之功業。言其彊也。信有文德哉文王也，能開其子孫之基緒。於音烏，注同。"
                },
                {
                    "paragraph": "嗣武受之，勝殷遏劉，耆定爾功。",
                    "zhushu": "武，迹。劉，殺。耆，致也。箋云：遏，止。耆，老也。嗣子武王受文王之業，舉兵伐殷而勝之，以止天下之暴虐而殺人者，年老乃定女之此功。言不汲汲於誅紂，湏暇五年。遏，於葛反。耆，毛音指，鄭巨移反，韓詩音同。鄭云：惡也。汲音急。",
                    "type": 2
                },
                {
                    "paragraph": "武一章七句。",
                    "zhushu": "",
                    "type": 2
                },
                {
                    "paragraph": "臣工之什十篇，十章，一百六句。",
                    "zhushu": ""
                }
            ]
        },
        {
            "name": "周頌閔予小子之什詁訓傳第二十八",
            "paragraphs": [
                {
                    "paragraph": "閔予小子之什詁訓傳第二十八",
                    "zhushu": "",
                    "type": 1
                },
                {
                    "paragraph": "毛詩周頌",
                    "zhushu": "",
                    "type": 2
                },
                {
                    "paragraph": "閔予小子嗣王朝於廟也。",
                    "zhushu": "嗣王者，謂成王也。除武王之䘮，將始即政，朝於廟也。朝，直遥反，注同。"
                },
                {
                    "paragraph": "閔予小子，遭家不造，嬛嬛在疚。",
                    "zhushu": "閔，病。造，爲。疚，病也。箋云：閔，悼傷之言也。造猶成也。可悼傷乎我小子耳，遭武王崩，家道未成，嬛嬛然孤特在憂病之中。嬛，具傾反，崔夲作焭。疚，夲又作㝌，音救。"
                },
                {
                    "paragraph": "於乎皇考，永丗克孝。念兹皇祖，陟降庭止。",
                    "zhushu": "庭，直也。箋云：兹，此也。陟降，上下也。於乎我君考武王，長丗能孝。謂能以孝行爲子孫法度，使長見行也。念此君祖文王，上以直道事天，下以直道治民，言無私枉。上，時掌反，又如字。行，下孟反。"
                },
                {
                    "paragraph": "維予小子，夙夜敬止。於乎皇王，繼序思不忘。",
                    "zhushu": "序，緒也。箋云：夙，早。敬，慎也。我小子早夜慎行祖考之道，言不敢觧倦也。於乎君王，歎文王、武王也。我継其緒，思其所行不忘也。觧音懈。",
                    "type": 2
                },
                {
                    "paragraph": "閔予小子一章十一句。",
                    "zhushu": "",
                    "type": 2
                },
                {
                    "paragraph": "訪落嗣王謀於廟也。",
                    "zhushu": "謀者，謀政事也。"
                },
                {
                    "paragraph": "訪予落止，率時昭考。於乎悠哉，朕未有艾。將予就之，繼猶判渙。",
                    "zhushu": "訪，謀。落，始。時，是。率，循。悠，逺，猶，道。判，分。渙，散也。箋云：昭，明。艾，数。猶，圖也。成王始即政，自以承聖父之業，懼不能遵其道德，故於廟中與群臣謀我始即政之事。群臣曰：當循是明德之考所施行。故荅之以謙，曰：於乎逺哉！我於是未有数。言逺不可及也。女扶將我就其典法而行之，継續其業，圖我所失分散者収斂之。艾，五盖反，徐音刈。判，音半反。渙音奐。"
                },
                {
                    "paragraph": "維予小子，未堪家多難。",
                    "zhushu": "箋云：多，衆也。我小子耳，未任統理國家衆難成之事，心有任賢待年長大之志。難成之事，謂諸政有業未平者。難如字，協韻乃旦反。任音壬，下日篇注皆同。長，張丈反。"
                },
                {
                    "paragraph": "紹庭上下，陟降厥家。休矣皇考，以保明其身。",
                    "zhushu": "箋云：紹，継也。厥家，謂群臣也。継文王陟降庭止之道，上下群臣之職以次序者。美矣我君考武王，能以此道尊安其身。謂定天下居天子之位。休，許蚪反。",
                    "type": 2
                },
                {
                    "paragraph": "訪落一章十二句。",
                    "zhushu": "",
                    "type": 2
                },
                {
                    "paragraph": "敬之群臣進戒嗣王也。",
                    "zhushu": "敬之，一夲無之字。"
                },
                {
                    "paragraph": "敬之敬之，天維顯思，命不易哉。無曰髙髙在上，陟降厥士，日監在兹。",
                    "zhushu": "𩔰，見。士，事也。箋云：𩔰，光。監，視也。群臣見王謀即政之事，故因時戒之曰：敬之哉！敬之哉！天乃光明，去惡與善，其命吉㓙不変易也。無謂天髙又髙在上，逺人而不畏也。天上下其事，謂轉運日月，施其所行，日日瞻視，近在此也。易，鄭音亦，王以䜴反。見，賢遍反。逺，于万反。上，時掌反。"
                },
                {
                    "paragraph": "維予小子，不聦敬止。日就月將，學有緝熈于光明。佛時仔肩，示我顯德行。",
                    "zhushu": "小子，嗣王也。將，行也。光，廣也。佛，大也。仔肩，克也。箋云：緝熙，光明也。佛，輔也。時，是也。仔肩，任也。群臣戒戒王以敬之敬之，故承之以謙，云：我小子耳，不聦逹於敬之之意。日就月行，言當習之以積漸也。且欲學於有光明之光明者，謂賢中之賢也。輔佛是任，示道我以𩔰明之德行。是時自知未能成文武之功，周公始有居攝之志。佛，毛符弗反，鄭音弼。仔音兹。肩，古賢反。道音導。",
                    "type": 2
                },
                {
                    "paragraph": "敬之一章十二句。",
                    "zhushu": "",
                    "type": 2
                },
                {
                    "paragraph": "小毖嗣王求助也。",
                    "zhushu": "毖音祕。"
                },
                {
                    "paragraph": "予其懲，而毖後患。莫予荓蜂，自求辛螫。",
                    "zhushu": "毖，慎也。荓蜂，𢊏曳也。箋云：懲，艾也。始者管叔及其群弟流言於國，成王信之而疑周公。至後三監叛而作亂，周公以王命舉兵誅之，歴年乃已。故今周公㱕政，成王受之，而求賢臣以自輔助也。曰：我其創艾於往時矣，畏慎後復有禍難。群臣小人無敢我𢊏曵，謂爲譎詐誑欺，不可信也。女如是，徒自求辛苦毒螫之害耳，謂將有刑誅。難，乃旦反，下禍難、之難皆同。懲，直升反，韓詩云：苦也。荓，普經反，爾雅作甹，音同。蜂，夲又作岑，孚逢反。螫音釋，韓詩作赦。赦，事也。𢊏，尺制反，夲又作掣。曵，以制反。艾音刈，字或作㣻，下同。創，𥘉亮反。復，扶又反。譎音决。誑，九况反。"
                },
                {
                    "paragraph": "肇允彼桃蟲，拚飛維鳥。",
                    "zhushu": "桃蟲，鷦也。鳥之始小終大者。箋云：肇，始。允，信也。始者，信以彼管、蔡之屬，雖有流言之罪，如鷦鳥之小，不登誅之，後反扳而作亂，猶鷦之飜飛爲大鳥也。鷦之所爲鳥，題肩也，或曰鴞，皆惡聲之鳥。拚，芳煩反。鷦，子消反。"
                },
                {
                    "paragraph": "未堪家多難，予又集于蓼。",
                    "zhushu": "堪，任。予，我也。我又集于蓼，言辛苦也。箋云：集，㑹也。未任統理我國家衆難成之事，謂使周公居攝時也。我又㑹於辛苦，遇三監及淮夷之難也。蓼音了。",
                    "type": 2
                },
                {
                    "paragraph": "小毖一章八句。",
                    "zhushu": "",
                    "type": 2
                },
                {
                    "paragraph": "載芟春籍田而祈社稷也。",
                    "zhushu": "籍田，甸師氏所掌。王載耒耜所耕之田，天子千𠭇，諸侯百𠭇。籍之言借也，借民力治之，故謂之籍田。芟，所衘反。甸，田見反。"
                },
                {
                    "paragraph": "載芟載柞，其耕澤澤。千耦其耘，徂隰徂畛。侯主侯伯，侯亞侯旅，侯疆侯以。",
                    "zhushu": "除草曰芟，除木曰柞。畛，埸也。主，家長也。伯，長子也。亞，仲叔也。旅，子弟子。彊，彊力也。以，用也。箋云：載，始也。隰，謂所發田也。畛，謂舊田有徑路者。彊，有餘力者，周禮曰：以彊予任民。以，謂間民，今時傭賃也，春秋之義，能東西之曰以。成王之時，萬民樂治田業，將耕，先始芟柞其草木，士氣烝達而和，耕之則澤澤然觧散，於是耘除其根株。輩作者千耦，言赴時也。或往之隰，或往之畛，父子餘夫倶行，彊有餘力者相助，又取傭賃，務疾畢已，當種也。柞，側伯反。澤音釋，注同，爾雅作郝，音同，云：耕也，郭云：士觧也。耦，五口反。耘音云，本又作芸。畛，之忍反，徐又音真。彊，其良反。埸，夲又作易，音亦。長，張丈反，下同。徑，古定反。間音閑。傭音容。賃，女鴆反。烝音證。觧音蟹。"
                },
                {
                    "paragraph": "有嗿其饁，思媚其婦，有依其士。",
                    "zhushu": "嗿，衆貌。士，子弟也。箋云：饁，饋饟也。依之言愛也。婦子來饋饟其農人於田野，乃逆而媚爱之。言勸其事，勞不自苦。嗿，勑感反。饁，干輒反。饋，其愧反。饟，式亮反。"
                },
                {
                    "paragraph": "有略其耜，俶載南𠭇。播厥百榖，實函斯活。",
                    "zhushu": "略，利也。箋云：俶載當作熾葘。播猶種也。實，種子也。函，舎也。活，生也。農夫旣耘除草木根株，乃更以利耜熾菑之而後種，其種皆成好含生氣。略如字，字書作㗉，同。俶載，毛並如字，書作熾葘，下篇同。函，戸南反，下篇同。熾，尺志反，盛也。葘，側其反。實種，章勇反，下其種同。"
                },
                {
                    "paragraph": "驛驛其達，有厭其傑。厭厭其苗，緜緜其麃。",
                    "zhushu": "達，射也。有厭其傑，言傑苗厭然特美也。麃，耘也。箋云：達，岀地也。傑，先長者。厭厭其苗，衆京等也。驛音亦，爾雅作繹，云：生也。厭，於豔反，下同。緜緜如字，爾雅云：麃也。韓詩作民民，云：衆貌。麃，表驕反，說文作穮，音同，云：穮，耨鉏田也，字林云：穮，耕禾間也，方遥反。射，食亦反。長，張丈反。"
                },
                {
                    "paragraph": "載穫濟濟，有實其積，萬億及秭。",
                    "zhushu": "濟濟，難也。箋云：難者，穗衆難進也。有實，實成也。其積之乃萬億及秭，言得多也。穫，户郭反。積，子賜反，又如字，注同。秭音姊。"
                },
                {
                    "paragraph": "爲酒爲醴，烝𢌿祖妣，以洽百禮。",
                    "zhushu": "箋云：烝，進。畀，予。洽，合也。進予祖妣，謂先祖先妣也。以洽百禮，謂饗燕之屬。烝，之丞反。𢌿，必口反，并注同。"
                },
                {
                    "paragraph": "有飶其香，邦家之光。",
                    "zhushu": "飶，芬香也。箋云：芬香之酒醴，享燕賔客，則多得其歡心，於國家有榮譽。飶，蒲節反，說文云：食之香也，字又作苾，音同，一音蒲必反，注同。"
                },
                {
                    "paragraph": "有椒其馨，胡考之寜。",
                    "zhushu": "椒猶飶也。胡，壽也。考，成也。箋云：寧，安也。以芬香之酒醴𥙊於祖妣，則多得其福右。椒，子消反，徐子料反，沈作俶，尺叔反，云：作椒者，誤也。此論釀酒芬香，無取周氣之芳也。案：唐風椒聊箋云：椒之性芬芳。王註云：椒，芬芳之物。此傳云：椒酒飶飶芬香，椒是芬芳之物。此正相協，無故改字爲俶。俶，始也，非芬香。馨，呼庭反。"
                },
                {
                    "paragraph": "匪且有且，匪今斯今，振古如兹。",
                    "zhushu": "且，此也。振，自也。箋云：匪，非也。振亦古也。饗燕祭祀，心非云且而有且，謂將有嘉慶禎祥兆來見也；心非云今而有此今，謂嘉慶之事不聞而至也。言脩德行礼，莫不獲報，乃古而如此，所由來者乆，非適今時。且，七也反，又子餘反，下同。見，賢遍反。",
                    "type": 2
                },
                {
                    "paragraph": "載芟一章三十一句。",
                    "zhushu": "",
                    "type": 2
                },
                {
                    "paragraph": "良耜秋報社稷也。",
                    "zhushu": "耜音似，秋報社稷也。本或有冬字者，非。"
                },
                {
                    "paragraph": "畟畟良耜，俶載南𠭇。播厥百榖，實函斯活。",
                    "zhushu": "畟畟，猶測測也。箋云：良，善也。農人測測以利善之耜，熾葘是南𠭇也。種此百榖，其種皆成好含生氣，言得其時。畟畟，楚側反。爾雅云：畟畟，耜也。郭云：言嚴利也。其種，章勇反。"
                },
                {
                    "paragraph": "或來瞻女，載筐及筥。其饟伊黍，其笠伊紏。其鎛斯趙，以薅荼蓼。",
                    "zhushu": "笠，所以禦暑雨也。趙，刺也。蓼，水草也。箋云：瞻，視也。有來視女，謂婦子來饁者也。筐、筥，所以盛黍也。豐年之時，雖賤者猶食黍。饁者見戴紏然之笠，以田噐刺地，薅去荼蓼之事，言閔其勤若。筐，丘方反。筥，紀吕反。饟，式亮反。笠音立。糾，居黝反，又其皎反。鎛音博。趙徒了反，又如字，沈起了反，又徒少反。薅，呼毛反，說文云：拔田草也，又云：或作茠，引比以茠。荼蓼，上音徒，下音了。刺，七亦反，下同。盛音成。去，起吕反。"
                },
                {
                    "paragraph": "荼蓼朽止，黍稷茂止。穫之挃挃，積之栗栗。其崇如墉，其比如櫛，以開百室。",
                    "zhushu": "挃挃，穫声也。栗栗，衆多也。墉，城也。箋云：百室，一族也。草穢旣除而禾稼茂，禾稼茂而榖成孰，榖成孰而民積聚多，如城也，如相也。以言積之髙大，且相比迫也。其已治之，則百家開户納之，千耦其耘，輩作尚衆也。一族同時納榖，親親也。百室者，出必共洫間而耕，入必共族中而居，又有𥙊酺合醵之歡。朽，虚有反，爛也。挃，珍栗反。積，子賜反。比，毗志反，注同。櫛，側乙反。酺音蒲，又音歩。醵，其據反，又其略反，合錢飲酒也。"
                },
                {
                    "paragraph": "百室盈止，婦子寜止。殺時犉牡，有捄其角。以似以續，續古之人。",
                    "zhushu": "黃牛黒脣曰犉。社稷之牛角尺，以似以續。嗣前歳，續往事也。箋云：捄，角貌。五榖畢入，婦子則安，無行饁之事，於是殺牲報祭社稷。嗣前歳者，復求有豐年也。續往事者，復以養人也。續古之人，求有良司穡也。犉，如淳反，本亦作𤜃。捄音虯。復，扶又反，下同。",
                    "type": 2
                },
                {
                    "paragraph": "良耜一章二十三句。",
                    "zhushu": "",
                    "type": 2
                },
                {
                    "paragraph": "絲衣繹賔尸也。髙子曰：靈星之尸也。",
                    "zhushu": "繹，又祭也。天子諸侯曰繹，以𥙊之明日。卿大夫曰賔尸，與𥙊同日。周曰繹，商謂之肜。繹音亦，字書作肜，余戎反。"
                },
                {
                    "paragraph": "絲衣其紑，載弁俅俅。自堂徂基，自羊徂牛，鼐鼎及鼒。",
                    "zhushu": "絲衣，𥙊服也。紑，絜鮮貌。俅俅，恭順貌。基，門塾之基。自羊徂牛，言先小後大也。大鼎謂之鼐，小鼎謂之鼒。箋云：載猶戴也。弁，爵弁也。爵弁而𥙊於王，士服也。繹禮䡖，使士升門堂，視壷濯及籩豆之屬，降在於基。告濯具，又視牲，從羊之牛，反告充，已，乃舉鼎幂告絜，礼之次也。鼎圜弇上謂之鼒。紑，孚浮反，徐孚不反，又音培，又音弗。載如字，又音戴，同。弁，皮変反。俅音求，說文作絿，同。鼐，乃代反，郭音乃。鼒音兹，徐音災，郭音才，說文作鎡字，音兹。塾音孰，門側堂也，或音育。冪，亡歴反，本亦作鼏。圜音圎。弇，古奄字。"
                },
                {
                    "paragraph": "兕觥其觩，𣅀酒思柔。不吴不敖，胡考之休。",
                    "zhushu": "吴，譁也。考，成也。箋云：柔，安也。繹之旅，士用兕觥，変於𥙊也。飲美酒者，皆思自安，不讙譁，不敖慢也。此得壽考之休徵。兕，字又作𠒃，徐履反。觥，古横反，罰爵也，字又作觵，同。觩音蚪，本又作斛。吴，舊如字，說文作㕦。㕦，大言也。何承天云：吴字誤，當爲㕦，從口下吴，故魚之大口者名。㕦，胡化反，此音恐驚俗也，音話。敖，五誥反，本又作傲，注同。譁音花。讙，火官反，又火元反。慢，亡諌反。",
                    "type": 2
                },
                {
                    "paragraph": "絲衣一章九句。",
                    "zhushu": "",
                    "type": 2
                },
                {
                    "paragraph": "酌告成大武也。言能酌先祖之道，以養天下也。",
                    "zhushu": "周公居攝六年，制禮作樂，歸政成王，乃後𥙊於廟而奏之。其始成，告之而已。酌音灼，字亦作汋。大如字，徐音㤗。"
                },
                {
                    "paragraph": "於鑠王師，遵養時晦。時純熈矣，是用大介。",
                    "zhushu": "鑠，美。遵。率。養，取。晦，昧也。箋云：純，大。熈，興。介，助也。於美乎文王之用師，率殷之叛國以事紂，養是暗昧之君以老其惡，是周道大興而天下歸往矣，故有致死之士助之。鑠，舒灼反。"
                },
                {
                    "paragraph": "我龍受之，蹻蹻王之造，載用有嗣。",
                    "zhushu": "龍，和也。蹻蹻，武貌。造，爲也。箋云：龍，寵也。來助我者，我𠖥而受用之。蹻蹻之士皆争來造王，王則用之。有嗣，傳相致。蹻，居表反。造，毛才老反，鄭七報反。傳，直專反。"
                },
                {
                    "paragraph": "實維爾公，允師！",
                    "zhushu": "公，事也。箋云：允，信也。王之事所以舉兵克勝者，實維女之事，信得用師之道。",
                    "type": 2
                },
                {
                    "paragraph": "酌一章九句。",
                    "zhushu": "",
                    "type": 2
                },
                {
                    "paragraph": "桓講武𩔖禡也。桓，武志也。",
                    "zhushu": "𩔖也，禡也，皆師祭也。禡，馬嫁反，本或以桓、武志也爲注。"
                },
                {
                    "paragraph": "綏萬邦，婁豐年。",
                    "zhushu": "箋云：綏，安。婁，亟也。誅無道，安天下，則亟有豐熟之年，隂陽和也。婁，力住反。亟，欺兾反，下同。"
                },
                {
                    "paragraph": "天命匪觧，桓桓武王，保有厥士。于以四方，克定厥家。",
                    "zhushu": "士，事也。箋云：天命爲善不觧倦者以爲天子，我桓桓有威武之武王，則能安有天下之事。此言其當天意也。於是用武事於四方，能定其家先王之業，遂有天下。觧音懈，注同。"
                },
                {
                    "paragraph": "於昭于天，皇以間之。",
                    "zhushu": "間，代也。箋云：于，曰也。皇，君也。於明乎曰天也。紂爲天下之君，伹由爲惡，天以武王伐之。於音烏，注同。間，間厠之間，注同。",
                    "type": 2
                },
                {
                    "paragraph": "桓一章九句。",
                    "zhushu": "",
                    "type": 2
                },
                {
                    "paragraph": "賚大封於廟也。賚，予也。言所以錫予善人也。",
                    "zhushu": "大封，武王伐紂時，封諸臣有功者。賚，來代反，又音㤗。"
                },
                {
                    "paragraph": "文王旣勤止，我應受之。敷時繹思，我徂維求定。",
                    "zhushu": "勤，勞。應，當。繹，陳也。箋云：敷猶徧也。文王旣勞心於政事，以有天下之業，我當而受之。敷是文王之勞心，旣陳繹而行之。今我往以此求定，謂安天下也。敷音孚。繹音亦。徧音遍，下篇同。"
                },
                {
                    "paragraph": "時周之命，於繹思！",
                    "zhushu": "箋云：勞心者，是周之所以受天命，而王之所由也。於女諸臣受封者，陳繹而思行之，以文王之功業勑勸之。於，鄭如字。王音烏。而王，于况反，又如字，下篇同。",
                    "type": 2
                },
                {
                    "paragraph": "賚一章六句。",
                    "zhushu": "",
                    "type": 2
                },
                {
                    "paragraph": "般廵守而祀四嶽河海也。",
                    "zhushu": "般，樂也。般，薄寒反。守，手又反。楽音洛。崔集注夲用此注爲序文。"
                },
                {
                    "paragraph": "於皇時周，陟其髙山。嶞山喬嶽，允猶翕河。",
                    "zhushu": "髙山，四嶽也。嶞山，山之嶞嶞小者也。翕，合也。箋云：皇，君。喬，髙。猶，圖也。於乎美哉！君是周邦而廵守，其所至則登其髙山而祭之，望秩於山川，小山及髙嶽，皆信按山川之圖而次序𥙊之。河言合者，河自大陸之北敷爲九，𥙊者合爲一。於音烏，注同。嶞，吐果反，注同，郭云：山狹而長也，又同果反，字又作墮。喬音橋。嶽音岳。翕，許及反。"
                },
                {
                    "paragraph": "敷天之下，裒時之對，時周之命。",
                    "zhushu": "裒，聚也。箋云：裒，衆。對，配也。徧天之下，衆山川之神，皆如是配而𥙊之，是周之所以受天命而王也。裒，蒲侯反。於繹思，毛詩無此句，齊、魯、韓詩有之。今毛詩有者，衍文也。崔集注夲有，是採三家之夲，崔因有，故觧之。",
                    "type": 2
                },
                {
                    "paragraph": "般一章七句。",
                    "zhushu": "",
                    "type": 2
                },
                {
                    "paragraph": "閔予小子之什十一篇，十一章，百三十七句。",
                    "zhushu": ""
                }
            ]
        },
        {
            "name": "魯頌駉詁訓傳第二十九",
            "paragraphs": [
                {
                    "paragraph": "駉詁訓傳第二十九",
                    "zhushu": "本或作駉之什者，是隨例而加耳。商頌亦然。",
                    "type": 1
                },
                {
                    "paragraph": "毛詩魯頌",
                    "zhushu": "魯者，周公之子伯禽所封之國也。周公有大勲勞於天下，成王留之輔相，而封伯禽焉。其封域在禹貢徐州蒙羽之野。十七丗至僖公，當周惠王、襄王之時，能遵伯禽之法，外征淮夷，内修德教，國人美之。於是國卿季文子請周，而使史克作頌四篇。夫子删詩録之者，以周公有致太平之勲，成王命魯郊𥙊，用天子礼樂，故取魯頌而同於王者之後焉。",
                    "type": 2
                },
                {
                    "paragraph": "駉頌僖公也。僖公能遵伯禽之法，儉以足用，寛以愛民，務農重榖，牧于坰野，魯人尊之。於是季孫行父請命于周，而史克作是頌。",
                    "zhushu": "季孫行父，季文子也。史克，魯史也。駉，古熒反，說文作驍，又作駫，同。牧，徐音目。坰，古熒反，徐又苦營反，或音苦瓊反，下同。父音甫，注同。"
                },
                {
                    "paragraph": "駉駉牡馬，在坰之野。",
                    "zhushu": "駉駉，良馬腹榦肥張也。坰，逺野也。邑外曰郊，郊外曰野，野外曰林，林外曰坰。箋云：必牧於坰野者，辟民居與良田也。周礼曰：以官田、牛田、賞田、牧田，任逺郊之地。牡，茂后反，草木䟽云：騭馬也，說文同，本或作牧。"
                },
                {
                    "paragraph": "薄言駉者，有驈有皇，有驪有黃，以車彭彭。",
                    "zhushu": "牧之坰野，則駉駉然。驪馬白跨曰驈，黄白曰皇，純黒曰驪，黃騂曰黃。諸侯六閑，馬四種，有良馬，有戎馬，有田馬，有駑馬。彭彭，有力有容也。箋云：坰之牧地，水草旣美，牧人又良，飲食得其時，則自肥徤耳。驈，户橘反，阮孝緒于密反，顧野王餘橘反，郭音述。驪，力知反，沈又郎西反。跨，苦化反，又苦故反，又胡瓦反，郭云：髀間也，蒼頡篇云：兩股間也。騂，息營反，字林火營反。種，章勇反。駑音奴。飲音䕃。食音嗣，又並如字。"
                },
                {
                    "paragraph": "思無疆，思馬斯臧。",
                    "zhushu": "箋云：臧，善也。僖公之思，遵伯禽之法，反覆思之，無有竟已，乃至於思馬斯善，多其所及廣。傳疆，居良反。覆，芳服反。"
                },
                {
                    "paragraph": "駉駉牡馬，在坰之野。薄言駉者，有騅有駓，有騂有騏，以車伾伾。",
                    "zhushu": "倉白雜毛曰騅，黃白雜毛曰駓，赤黄曰騂，倉祺曰騏。伾伾，有力也。騅音佳。駓，符悲反，說文音同。郭云：今桃花馬也。字林作𩣚，音丕。騏音其。伾，敷悲反，字林作駓，走也，父之反。祺音其，字又作騏。"
                },
                {
                    "paragraph": "思無期，思馬斯才。",
                    "zhushu": "才，多材也。"
                },
                {
                    "paragraph": "駉駉牡馬，在坰之野。薄言駉者，有驒有駱，有駵有雒，以車繹繹。",
                    "zhushu": "青驪驎曰驒，白馬黒鬛曰駱，赤身黒鬛曰駵，黒身白鬛曰雒。繹繹，善走也。驒，徒河反。說文云：馬文如鼉魚也。韓詩及字林云：白馬黒髦也。駱音洛，樊孫爾雅云：作白馬黒髦鬛尾也。駵音留，字林云：赤馬黒髦尾也。雒音洛，本或作駱，同。繹音亦，善足也，崔本作驛。驎，本亦作甐，郭良忍反，毛色有深淺，斑駮隱㔂，今之連錢𩣭也，吕忱良振反，孫炎音隣，云：似魚鱗也。鼉，刀輒反。"
                },
                {
                    "paragraph": "思無繹，思馬斯作。",
                    "zhushu": "作，始也。箋云：斁，厭也。思遵伯禽之法，無厭倦也。作，謂牧之，使可乗駕也。斁音亦。"
                },
                {
                    "paragraph": "駉駉牡馬，在坰之野。薄言駉者，有駰有騢，有驔有魚，以車祛祛。",
                    "zhushu": "隂白雜毛曰駰，彤白雜毛曰騢，豪骭曰驔，二目白曰魚。祛祛，彊徤也。駰，舊於巾反，讀者並音因。騢音遐，說文云：赤白雜色，文似鰕魚。驔音簟，徒㸃反，字林云：又音譚。魚如字，字書作𩥭，字林作䐳，音並同。爾雅云：一目白，瞷；二目白，䁩。瞷音閑。祛，起吕反。彤，徒冬反。骭，戸晏反。"
                },
                {
                    "paragraph": "思無邪，思馬斯徂。",
                    "zhushu": "箋云：徂猶行也。思遵伯禽之法，專心無復邪意也。牧馬使可走行。邪，似嗟反，注同。復，扶又夫。",
                    "type": 2
                },
                {
                    "paragraph": "駉四章，章八句。",
                    "zhushu": "",
                    "type": 2
                },
                {
                    "paragraph": "有駜頌僖公君臣之有道也。",
                    "zhushu": "有道者，以礼義相與之謂也。駜，筆備反，又符必反，字林又父必反。"
                },
                {
                    "paragraph": "有駜有駜，駜彼乗黃。",
                    "zhushu": "駜，馬肥彊貌。馬肥彊則能升髙進逺，臣彊力則能安囯。箋云：此喻僖公之用臣，必先致其禄食，禄食足而臣莫不盡其忠。乗，繩證反，下同。"
                },
                {
                    "paragraph": "夙夜在公，在公明明。",
                    "zhushu": "箋云：夙，早也。言時臣憂念君事，早起夜寐，在於公之所。在於公之所，但明義明德也。礼記曰：大斈之道，在明明德。大音㤗。"
                },
                {
                    "paragraph": "振振鷺，鷺于下。鼔咽咽，醉言舞，于胥樂𠔃。",
                    "zhushu": "振振，群飛貌。鷺，白鳥也，以興絜白之士。咽咽，鼓節也。箋云：于，於。胥，皆也。僖公之時，君臣無事，則相與明義明德而已。絜白之士群集於君之朝，君以礼樂與之飮酒，以鼔節之，咽咽然，至於无筭爵，則又舞，燕楽以盡其歡，君臣於是則皆喜樂也。咽，本又作鼝，同，烏玄反，又於巾反。樂音洛，注喜楽、下胥樂𠔃及注安樂同。朝，直遥反。"
                },
                {
                    "paragraph": "有駜有駜，駜彼乗牡。夙夜在公，在公飲酒。",
                    "zhushu": "言臣有餘敬，而君有餘惠。"
                },
                {
                    "paragraph": "振振鷺，鷺于飛。鼔咽咽，醉言歸。于胥樂𠔃。",
                    "zhushu": "箋云：飛，喻群臣醉欲退也。"
                },
                {
                    "paragraph": "有駜有駜，駜彼乗駽。",
                    "zhushu": "青驪曰駽。駽，呼縣反。"
                },
                {
                    "paragraph": "夙夜在公，在公載燕。",
                    "zhushu": "箋云：載之言則也。"
                },
                {
                    "paragraph": "自今以始，歳其有。君子有榖，詒孫子，于胥樂𠔃。",
                    "zhushu": "歳其有豐年也。箋云：榖，善。詒，遺也。君臣安樂，則隂陽和而有豐年，其善道則可以遺子孫也。○歳其有夲，或作歳其有矣，又作歳其有年者矣，皆衍字也。詒孫子，夲或作詒厥孫子、詒于孫子，皆是妄加也。詒，以之反。遺，唯季反，下同。",
                    "type": 2
                },
                {
                    "paragraph": "有駜三章，章九句。",
                    "zhushu": "",
                    "type": 2
                },
                {
                    "paragraph": "泮水頌僖公能修泮宮也。",
                    "zhushu": "泮，普半反，夲或作頖，音判。泮宫，諸侯之斈也。泮，半也，半有水，半無水也。鄭注礼記云：頖，班也，所以班政教。僖音希。"
                },
                {
                    "paragraph": "思樂泮水，薄采其芹。",
                    "zhushu": "泮水，泮宫之水也。天子辟雝，諸侯泮宫。言水則采取其芹，宫則采取其花。箋云：芹，水菜也。言已思楽僖公之修泮宫之水，復伯禽之法而往觀之，采其芹也。辟雝者，築土雝水之外，圎如璧，四方來觀者均之。泮之言半也。半水者，蓋東西門以南通水，北无也。天子諸侯宫異制，因形然。辟音璧，下同。芹，其斤反。觀，古亂反，又音官。"
                },
                {
                    "paragraph": "魯侯戾止，言觀其旂。其旂茷茷，鸞聲噦噦。無小無大，從公于邁。",
                    "zhushu": "戾，來。止，至也。言觀其旂，言法則其文章也。茷茷，言有法度也。噦噦，言有声也。箋云：于，往。邁，行也。我采泮水之芹，見僖公來至于泮宮，我則觀其旂茷茷然。鸞和之聲噦噦然。臣无尊卑，皆從君行而來。稱言此者，僖公賢君，人樂見之。筏，满宫反，又普其反，本又作伐。歲，呼㑹反。"
                },
                {
                    "paragraph": "思樂泮水，薄采其藻。魯侯戾止，其馬蹻驕。其馬驕蹻，其音昭昭。",
                    "zhushu": "其馬蹻蹻，言强盛也。箋云：其音昭昭，僖公之德音。藻音早。蹻，居表反。昭，之繞反。"
                },
                {
                    "paragraph": "載色載𥬇，匪怒伊教。",
                    "zhushu": "色温潤也。箋云：僖公之至泮宫，和顔色而笑語，非有所怒，於是有所教化也。"
                },
                {
                    "paragraph": "思樂泮水，薄采其茆。",
                    "zhushu": "𦭘，鳧葵也。茆音卯，徐音柳，韋昭萌藻反，丁寶云：今之𪁗蹗草，堪爲菹，江東有之。何承天云：此菜出東海，堪為菹醬也。鄭小同云：江南人名之專菜，生陂澤中。草木䟽同。又云：或名水葵。一云今之浮菜，即猪專也。本草有鳧葵。陶弘景以入有名无用品。解者不同，未詳其正。沈以小同及草木䟽所說爲得。鳬音符。"
                },
                {
                    "paragraph": "魯侯戾止，在泮飲酒。旣飲旨酒，求錫難老。",
                    "zhushu": "箋云：在泮飲酒者，徴先生君子，与之行飲酒之礼，而因凶謀事也。已飲美酒，而長賜其難使老。難使老者，最壽考也。長賜之者，如王制所云“入十月告存，九十日有秩”者与？与音餘。"
                },
                {
                    "paragraph": "順彼長道，屈此群醜。",
                    "zhushu": "屈，収。醜，衆也。箋云：順，從。長，逺。屈，治。醜，惡也。是時淮夷叛逆，旣謀之於泮宫，則從彼逺道往伐之，治此群為惡之人。屈，丘匆反，徐云：鄭又其勿反。"
                },
                {
                    "paragraph": "穆穆魯侯，敬明其德。敬慎威儀，維民之則。允文允武，昭假烈祖。",
                    "zhushu": "假，至也。箋云：則，法也。僖公之行，民之所法傚也。僖公信文矣，為修泮宫也；信武矣，為伐淮夷也。其聦明乃至於美祖之德，謂遵伯禽之法。假，古百反。行，下孟反，又如字。"
                },
                {
                    "paragraph": "靡有不孝，自求伊祜。",
                    "zhushu": "箋云：祜，福也。囯人无不法傚之者，皆庻幾力行，自求福禄。祜音户。"
                },
                {
                    "paragraph": "明明魯侯，克明其德。旣作泮宫，淮夷攸服。",
                    "zhushu": "箋云：克，能。攸，所也。言僖公能明其德，修泮宫而德化行，於是伐淮夷，所以能服也。"
                },
                {
                    "paragraph": "矯矯虎臣，在泮獻馘。淑問如皐陶，在泮獻囚。",
                    "zhushu": "囚，拘也。箋云：矯矯，武貌。馘，所格者之左耳。淑，善也。囚，所虜獲者。僖公旣伐淮夷而反，在泮宫，使武臣獻馘，又使善聽獄之吏如皐陶者獻囚。言伐有功，所任得其人。矯，夲又作蟜，亦作蹻，居表反。馘，古獲反。陶音遥。皐陶，唐虞之士官。"
                },
                {
                    "paragraph": "濟濟多士，克廣德心。桓桓于征，狄彼東南。",
                    "zhushu": "桓桓，威武貌。箋云：多士，謂虎匡及如皐陶之屬。征，征伐也。狄當作剔。剔，治也。東南，斥淮夷。狄，王他歴反，逺也。孫毓同。鄭：治也，音同。沈云：毛如字，未詳所岀。韓詩作鬄。鬄，除也。"
                },
                {
                    "paragraph": "烝烝皇皇，不吳不揚。不告于訩，在泮獻功。",
                    "zhushu": "烝烝，厚也。皇皇，美也。揚，傷也。箋云：烝烝，猶進進也。皇皇，當作  ，  猶往往也。吴，譁也。訩，訟也。言多士之於伐淮夷，皆勸之有進進往往之心，不讙譁，不大声。僖公還在泮宮，又無以争訟之事告於治訟之官者，皆自獻其功。烝，之丞反。皇，毛如字，鄭作 ，于况反。吴，鄭如字，又王音誤作㕦，音話。痬，余章反。訩音凶。讙音歡。譁音花。爭，爭闘之爭。"
                },
                {
                    "paragraph": "角弓其觩，束矢其搜。戎車孔愽，徒御無斁。旣克淮夷，孔淑不逆。",
                    "zhushu": "觩，㢮貌。五十矢爲束。搜，衆意也。箋云：角弓觩然，言持弦急也。束矢搜然，言勁疾也。愽當作傳。甚傳致者，言安利也。徒行者、御車者皆敬其事，又無厭倦也。僖公以此兵衆伐淮夷而勝之，其士卒甚順軍法而善，無有爲逆者。謂堙井刋木之𩔖。觩音蚪。捜，依字作𢯱，色留反。博，徐云：毛如字，王同，大也，鄭作傳，音附。斁，夲又作繹，又作射，或作懌，皆音亦。㢮，式氏反，夲又作施，同。致，直置反。卒，尊忽反。堙音因，塞也。刋，苦干反，服䖍云：削也。"
                },
                {
                    "paragraph": "式固爾猶，淮夷卒獲。",
                    "zhushu": "箋云：式，用。猶，謀也。用堅固女軍謀之故，故淮夷盡可獲服也。謀，謂度己之德，慮彼之罪，以出兵也。度，待洛反。"
                },
                {
                    "paragraph": "翩彼飛鴞，集于泮林。食我桑黮，懷我好音。",
                    "zhushu": "翩，飛貌。鴞，惡聲之鳥也。黮，桑實也。箋云：懷，歸也。言鴞𢘆惡鳴，今來止於泮水之木上，食其桑黮，爲此之故，故改其鳴，歸就我以善音，喻人感於恩則化也。翩音篇。鴞，于嬌反。黮，說文、字林皆作葚，時審反。爲，于僞反。"
                },
                {
                    "paragraph": "憬彼淮夷，來獻其琛。元龜象齒，大賂南金。",
                    "zhushu": "憬，逺行貌。琛，寳也。元龜，尺二寸。賂，遺也。南，謂荆、掦也。箋云：大猶廣也。廣賂者，賂君及卿大夫也。荆揚之州，貢金三品。憬，九永反，沈又孔永反，說文作懬，音獷，云：闊也，一曰廣大也。琛，勑金反，揵爲舎人云：美寳曰琛。賂音路。遺，唯季反。",
                    "type": 2
                },
                {
                    "paragraph": "泮水八章，章八句。",
                    "zhushu": "",
                    "type": 2
                },
                {
                    "paragraph": "閟宫頌僖公能復周公之宇也。",
                    "zhushu": "宇，居也。閟，筆位反。僖音希。"
                },
                {
                    "paragraph": "閟宫有侐，實實枚枚。",
                    "zhushu": "閟，閉也。先妣姜嫄之廟在周，常閉而無事。孟仲子曰：是禖宫也。侐，清淨也。實實，廣大也。枚枚，礱密也。箋云：閟，神也。姜嫄神所依，故廟曰神宮。侐，况域反，一音火季反。枚，莫囬反，韓詩云：間暇無人之貌也。嫄音元。禖，莫回反。礱，路東反，厲也。"
                },
                {
                    "paragraph": "赫赫姜嫄，其德不囬，上帝是依。無災無害，彌月不遟。",
                    "zhushu": "上帝是依，依其子孫也。箋云：依，依其身也。彌，終也。赫赫乎𩔰著姜嫄也，其德貞正不囬邪，天用是馮依而降精氣，其任之又無災害，不坼不副，終人道十月而生子，不遟晚。○災，字又作灾，亦作菑，音同。邪，似嗟反。天用是馮依，一夲作馮依其身。馮，夲又作憑，同，皮陵反。坼，勑宅反，裂也。副，孚逼反。"
                },
                {
                    "paragraph": "是生后稷，降之百福。黍稷重穋，稙稺菽麥。奄有下國，俾民稼穡。",
                    "zhushu": "先種曰稙，後種曰稺。箋云：𡘤猶覆也。姜嫄用是而生子后稷，天神多與之福，以五榖終覆蓋天下，使民知稼穡之道。言不空生也。后稷生而名棄，長大，堯登用之，使居稷官，民頼其功。後雖作司馬，天下猶以后稷稱焉。重，直容反，夲又作種，同。穋音六，夲又作稑，音同。稙，徴力反，徐時力反，韓詩曰：長稼也。稺音雉，韓詩云：幼稼也。菽音叔，大豆也。俾，必爾反，夲亦作卑，下皆同。長，張丈反。"
                },
                {
                    "paragraph": "有稷有黍，有稻有秬。奄有下土，纉禹之緒。",
                    "zhushu": "緒，業也。箋云：秬，黒黍也。緒，事也。堯時洪水爲災，民不粒食，天神多與后稷以五榖。禹平水土，乃教民播種之，於是天下大有，故云纉禹之事也。美之，故申說以明之。秬音巨。纉，子管反。粒音立。"
                },
                {
                    "paragraph": "后稷之孫，實維大王。居𡵨之陽，實始翦商。",
                    "zhushu": "翦，齊也。箋云：翦，断也。大王自豳徙居歧陽，四方之民咸歸往之，於時而有王迹，故云是始断啇。大音㤗，後大王、大平皆同。翦，子踐反。断音短。豳，彼貧反。王迹，于况反。"
                },
                {
                    "paragraph": "至于文武，纉大王之緒。致天之届，于牧之野。無貳無虞，上帝臨女。",
                    "zhushu": "虞，誤也。箋云：届，極。虞，度也。文王、武王継大王之事，至受命致大平，天所以罰極紂於啇郊牧野，其時之民皆樂武王之如是，故戒之云：無有二心也，無復討度也。天視護女，至則克勝。届音戒。貳音二。極，紀力反，下同。度，待洛反，下同。復，扶又反。"
                },
                {
                    "paragraph": "敦商之旅，克咸厥功。",
                    "zhushu": "箋云：敦，治。旅，衆。咸，同也。武王克殷而治商之臣民，使得其所，能同其功於先祖也。后稷、大王、文王，亦周公之祖考也。伐紂，周公又與焉，故述之以美大魯。敦，鄭都囬反。玉，徐都門反，厚也。與音預。"
                },
                {
                    "paragraph": "王曰叔父，建爾元子，俾侯于魯。大啓爾宇，爲周室輔。",
                    "zhushu": "王，成王也。元，首。宇，居也。箋云：叔父，謂周公也。成王告周公曰：叔父，我立女首子，使爲君於魯。謂欲封伯禽也。封魯公以爲周公後，故云大開女居，以爲我周家之輔。謂封以方七百里，欲其彊於衆囯。"
                },
                {
                    "paragraph": "乃命魯公，俾侯于東。錫之山川，土田附庸。",
                    "zhushu": "箋云：東，東藩，魯囯也。旣告周公以封伯禽之意，乃䇿命伯禽，使爲君於東，加賜之以山川土田及附庸，令專統之。王制曰：名山大川不以封諸侯。附庸則不得專臣也。藩，方元反。䇿，𥘉革反。令，力呈反。"
                },
                {
                    "paragraph": "周公之孫，莊公之子。龍旂承祀，六轡耳耳。春秋匪解，享祀不忒。",
                    "zhushu": "周公之孫，莊公之子，謂僖公也。耳耳然，至盛也。箋云：交龍爲旂。承祀，謂視𥙊事也。四馬故六轡，春秋猶言四時也。忒，變也。觧音懈。忒，他得反。"
                },
                {
                    "paragraph": "皇皇后帝，皇祖后稷。享以騂犧，是饗是冝，降福旣多。",
                    "zhushu": "騂，赤。犧，純也。箋云：皇皇后帝，謂天也。成王以周公大命魯郊𥙊，天亦配之以君祖后稷。其牲用赤牛純色，與天子同也。天亦饗之冝之，多與之福。騂，息營反。犧，許冝反。"
                },
                {
                    "paragraph": "周公皇祖，亦其福女。秋而載甞，夏而楅衡。白牡騂剛，犧尊將將。毛炰胾羮，籩豆大房。萬舞洋洋，孝孫有慶。",
                    "zhushu": "諸侯夏禘則不礿，秋祫則不甞，唯天子兼之。楅衡，設牛角以楅之也。白牡，周公牲也。騂剛，魯公牲也。犧尊，有沙飾也。毛炰，䐁也。胾，肉也。羹，大羮，鉶羮也。大房，半體之爼也。洋洋，衆多也。箋云：此皇祖，謂伯禽也。載，始也。秋將甞𥙊，於夏則養牲。楅衡其牛角，爲其觸觝人也。秋甞而言始者，秋物新成，尚之也。大房，玉飾爼也，其制足間有横下五拊，似乎堂後有房然。万舞，干舞也。福音福，逼也。犧，鄭素河反，毛六有沙飾，則冝同，鄭、王許冝反。將，七羊反。炰，蒲包反。胾，側吏反。羹音庚，又音衡。洋音羊，徐音詳。礿，羊灼反。祫，咸革反。楅音逼。沙，素何反。刻鳯皇於尊，其羽形婆娑然也，一云畫也。豚，字又作㹠，徒門反。鉶，字又作鈃，音刑。為，于僞反。觝，都禮反。横，古曠反，一音光。拊，方于反。"
                },
                {
                    "paragraph": "俾爾熾而昌，俾爾壽而臧。保彼東方，魯邦是常。不𧇊不崩，不震不騰。三壽作朋，如岡如陵。",
                    "zhushu": "震，動也。騰，乘也。壽，考也。箋云：此皆慶孝孫之辭也。俾，使。臧，善。保，安。常，守也。𧇊、崩，皆謂毀壞也。震、騰，皆謂僣踰相侵犯也。三壽，三卿也。岡、陵，取堅固也。熾，尺志反。僣，子念反。"
                },
                {
                    "paragraph": "公車千乗，朱英緑縢，二矛重弓。",
                    "zhushu": "大國之賦千乗。朱英，矛飾也。縢，䋲也。重弓，重於鬯中也。箋云：二矛重弓，備折壞也。兵車之法，左人持弓，右人持矛，中人御。乗，繩證反，注千乗同。英如字，徐於耕反。縢，徒登反。重，直龍反，注同。鬯，勑亮反，弓衣也，字或作韔，同。"
                },
                {
                    "paragraph": "公徒三萬，具胄朱綅，烝徒増増。",
                    "zhushu": "貝胄，貝飾也。朱綅，以朱綅綴之。増増，衆也。箋云：萬二千五百人爲軍，大國三軍，合三萬七千五百人。言三萬者，舉成數也。烝，進也，徒進行増増然。胄，直又反。綅，息廉反，說文云：綫也，沈又倉林反，又音侵。烝，之升反。增如字。綴，沈知稅反，又張劣反。"
                },
                {
                    "paragraph": "戎狄是膺，荆舒是懲，則莫我敢承。",
                    "zhushu": "膺，當。承，止也。箋云：懲，文也。僖公與齊桓舉義兵，北當戎與狄，南艾荆及群舒，天下無敢禦也。艾音刈。"
                },
                {
                    "paragraph": "俾爾昌而熾，俾爾壽而冨。黃髮台背，壽胥與試。",
                    "zhushu": "箋云：此慶僖公勇於用兵，討有罪也。黃髮、台背，皆壽徴也。胥，相也。壽而相與試，謂講氣力不衰倦。台，他來反。背音貝。"
                },
                {
                    "paragraph": "俾爾昌而大，俾爾耆而艾。萬有千歳，眉壽無有害。",
                    "zhushu": "箋云：此文慶僖公勇於用兵，討有罪也。中時魯微弱，爲鄰邦所侵削，今乃復其故，故喜而重慶之。俾爾，猶使女也。眉壽，秀眉亦壽徴。艾，五盖反。中，張仲反。重，直用反。"
                },
                {
                    "paragraph": "㤗山巖巖，魯邦所詹。奄有龜䝉，遂荒大東。至于海邦，淮夷來同。莫不率從，魯侯之功。",
                    "zhushu": "詹，至也。龜，山也。蒙，山也。荒，有也。箋云：奄，覆。荒，奄也。大東，極東。海邦，近海之囯也。來同，爲同盟也。率從，相率從於中囯也。魯侯謂僖公。荒如字，韓詩作荒，云：至也。近，附近之近。"
                },
                {
                    "paragraph": "保有鳧繹，遂荒徐宅。至于海邦，淮夷蠻貃。及彼南夷，莫不率從。莫敢不諾，魯侯是若。",
                    "zhushu": "鳧，山也。繹，山也。宅，居也。淮夷，蛮貃而夷行也。南夷，荆楚也。若，順也。箋云：諾，應辭也。是若者，是僖公所謂順也。鳧音符。繹音亦，一昔夕，字又作嶧，同。貃，字又作貉，武伯反。行，下孟反。應，應對之應。"
                },
                {
                    "paragraph": "天錫公純嘏，眉壽保魯。居常與許，復周公之宇。",
                    "zhushu": "常、許，魯南鄙、西鄙。箋云：純，大也。受福曰嘏。許，許由也，魯朝宿之邑也。常或作甞，在薛之旁，春秋魯莊公三十一年，築臺于薛是與？周公有甞邑，所由未聞也。六國時，齊有孟甞君，食邑於薛。嘏，古雅反。朝，直遥反。薛，字又作薛，息列反。與音餘。"
                },
                {
                    "paragraph": "魯侯燕喜，令妻壽母。宜大夫庻士，邦國是有。旣多受祉，黃髮兒齒。",
                    "zhushu": "箋云：燕，燕飲也。令，善也。僖公宴飲於内寢，則善其妻，壽其母，謂爲之祝慶也。與羣臣燕，則欲與之相冝，亦祝慶也。是有，猶常有也。兒齒，亦壽徵。齒，五兮反。齒落更生細者也。字書作齯，音同，一音如字。爲，于僞反。祝，之又反，下同。"
                },
                {
                    "paragraph": "徂來之松，新甫之柏。是斷是度，是㝷是尺。",
                    "zhushu": "徂來，山也。新甫，山也。八尺曰㝷。斷音短。度，待洛反。"
                },
                {
                    "paragraph": "松桷有舄，路寢孔碩。新廟奕奕，奚斯所作。",
                    "zhushu": "𣒰，欀也。舄，大貌。路寢，正寢也。新廟，閔公廟也。有大夫公子奚斯者，作是廟也。箋云：孔，甚。碩，大也。奕奕，佼美也。修舊曰新。所新者，姜嫄廟也。僖公氶衰廢之政，修周公、伯禽之敎，故治正寢，上新姜嫄之廟。姜嫄之廟，廟之先也。奚斯作者，敎護屬功課章程也。至文公之時，大室屋壞。桷音角，方曰桷。舄音昔，徐又音託。奕音亦。榱，色追反。佼，古卯反。屬音燭。"
                },
                {
                    "paragraph": "孔曼且碩，萬民是若。",
                    "zhushu": "曼，長也。箋云：曼，修也，廣也。且，然也。囯人謂之順也。曼音万。",
                    "type": 2
                },
                {
                    "paragraph": "閟宮八章，二章章十七句，一章十二句，一章三十八句，二章章八句，二章章十句。",
                    "zhushu": "",
                    "type": 2
                },
                {
                    "paragraph": "駉四篇，二十三章，二百四十三句。",
                    "zhushu": ""
                }
            ]
        },
        {
            "name": "商頌那詁訓傳第三十",
            "paragraphs": [
                {
                    "paragraph": "那詁訓傳第三十",
                    "zhushu": "",
                    "type": 1
                },
                {
                    "paragraph": "毛詩商頌",
                    "zhushu": "啇者，契所封之地名。成湯伐桀，王天下，𦨎以爲國號。後丗有中宗，髙宗中興，時有作詩頌之者。當周宣王之時，宋大夫正考父校商之名頌十二篇於周之太師，以那爲首，㱕而祭於先王。孔子録詩之時，止五篇而已，乃列之以備三頌。",
                    "type": 2
                },
                {
                    "paragraph": "那祀成湯也。微子至于戴公，其間禮樂廢壞，有正考甫者，得商頌十二篇於周之大師，以那爲首。",
                    "zhushu": "禮樂廢壞者，君怠慢於爲政，不修𥙊祀、朝聘、飬賢、待賔之事，有司忘其禮之儀制，楽師失其聲之曲折，由是散亡也。自正考父至孔子之時，又無七篇矣。正考甫，孔子之先也。其祖弗甫何，以有宋而授厲公。那，乃河反。微子名啓，紂庶兄，周武王封之於宋，爲殷後。正考甫，宋湣公之曽孫，孔子七丗祖。甫，夲亦作父，音甫。大音㤗。後大甲、大古、大戊、大祖皆放此。朝，直遥反。折，之設反。"
                },
                {
                    "paragraph": "猗與那與，置我鞉鼔。",
                    "zhushu": "猗，歎辭。那，多也。鞉鼔，樂之所成也。夏后氏足鼔，殷人置鼔，周人縣鼔。箋云：置讀曰植。植鞉鼔者，爲楹貫而樹之，美湯受命伐桀，定天下而作護樂，故歎之，多其改夏之制，乃始植我殷家之楽鞉與鼔也。鞉雖不植，貫而揺之，亦植之𩔖。猗，於冝反。與音余，下同。置，毛如字，鄭作植，時職反，又音值。鞉音桃，小鼔也。夏，户雅反，注同。縣音玄，下同。楹音盈，柱也。貫，古亂反。護，户故反。"
                },
                {
                    "paragraph": "奏鼔簡簡，衎我烈祖。湯孫奏假，綏我思成。",
                    "zhushu": "衎，楽也。烈祖，湯有功烈之祖也。假，大也。箋云：奏鼓，奏堂下之楽也。烈祖，湯也。湯孫，大甲也。假，升。绥，安也。以金奏堂下諸縣，其聲和大簡簡然，以楽我功烈之祖成湯，湯孫大甲又奏升堂之楽，弦歌之，乃安我心所思而成之，謂神明來格也。禮記曰：齊之日，思其居處，思其𥬇語，思其志意，思其所楽，思其所耆。齊三日，乃見其所爲齊者。𥙊之日，入室僾然必有見乎其位，周旋岀户，粛然必有聞乎其容聲，岀户而𦗟，愾然必有聞乎其歎息之聲。此之謂思成。衎，苦旦反。假，毛古雅反，鄭作格。樂音洛，下以楽我同。齊，側皆反，夲亦作齋，下同。耆，市志反。爲，于僞反。僾音受。愾，苦代反。"
                },
                {
                    "paragraph": "鞉鼔淵淵，嘒嘒管聲。旣和且平，依我磬聲。",
                    "zhushu": "嘒嘒然，和也。平，正平也。依，𠋣也。磬，聲之清者也，以象萬物之成。周尚𦤀，殷尚声。箋云：磬，玉磬也。堂下諸縣與諸管聲皆和平，不相奪倫。又與玉磬之聲相依，亦謂和平也。玉磬尊，故異言之。淵，古玄反，又烏玄反。嘒，呼惠反。倚，於綺反。"
                },
                {
                    "paragraph": "於赫湯孫，穆穆厥聲。庸鼔有斁，萬舞有奕。",
                    "zhushu": "於赫湯孫，盛矣湯爲人子孫也。大鍾曰庸。斁斁然，盛也，奕奕然閉也。箋云：穆穆，美也。扵，盛矣，湯孫，呼大甲也。此楽之美，其声鍾鼔，則斁斁然有次序，其于舞又閑習。於音烏，注同。庸如字，依字作鏞。斁、奕並音亦。"
                },
                {
                    "paragraph": "我有嘉客，亦不夷懌。自古在昔，先民有作。温恭朝夕，執事有恪。",
                    "zhushu": "夷，說也。先王稱之曰在古，古曰在昔，昔曰先民。有作，有所作也。恪，敬也。箋云：嘉客，謂二王後及諸侯來助𥙊者。我客之來助𥙊者，亦不說懌乎？言說懌也。乃大古而有此助𥙊之禮，非專於今也。其禮儀温温然恭敬，執事薦饌則又敬也。懌音亦，字又作繹，同。恪，苦各反。說音悅，下同。薦，本又作𧄟，同，牋練反。饌，士恋反。"
                },
                {
                    "paragraph": "顧予烝甞，湯孫之將。",
                    "zhushu": "箋云：顧猶念也。將，猶扶助也。嘉客念我殷家有時𥙊之事而來者，乃大甲之扶助也。序助者來之意也。烝，之丞反。",
                    "type": 2
                },
                {
                    "paragraph": "那一章，二十二句。",
                    "zhushu": "",
                    "type": 2
                },
                {
                    "paragraph": "烈祖祀中宗也。",
                    "zhushu": "中宗，殷王大戊，湯之玄孫也。有桑殺之異，懼而修德，殷道復興，故長𩔰之，號爲中宗。復，扶又反。"
                },
                {
                    "paragraph": "嗟嗟烈祖，有秩斯祜。申鍚無疆，及爾斯所。旣載清酤，賚我思成。",
                    "zhushu": "秩，常。申，重。酤，酒。賚，賜也。箋云：祜，福也。賚讀如往來之來。嗟嗟乎我功烈之祖成湯，旣有此王天下之常福，天又重賜之以無竟界之期，其福乃及女之此所。女，女中宗也。言氶湯之業能興之也。旣載清酒於尊，酌以祼獻，而神靈來至，我致齊之所，思則用成。重言嗟嗟，美歎之深。祜音户。疆，居良反，下同。酤音户。賚，毛如字，鄭音來。重，直用反，下皆同。王，于况反。竟音境，本又作境。祼，古亂反。齊，側皆反，本亦作齋。"
                },
                {
                    "paragraph": "亦有和羮，旣戒旣平。鬷假無言，時靡有爭。綏我眉壽，黃耇無疆。",
                    "zhushu": "戒，至。鬷，緫。假，大也。緫大无言，無争也。箋云：和羮者，五味調，腥孰得莭，食之扵人性安和，喻諸侯有和順之德也。我旣祼獻，神靈來至，亦復由有和順之諸侯來助祭也。其在廟中，旣恭粛敬戒矣，旣齊丘乎列矣。至于設薦進爼，又緫升堂而齊一，皆服其職，勸其事，寂然无言語者，无爭訟者。此由其心平性和，神靈用之，故安我以壽考之福。㱕羙焉。鬷，子東反。假，毛古雅反，鄭音格，下以假、以享同。爭，爭闘之爭，注同。綏音妥。耇音苟。緫音揔。調音條。祼音灌。"
                },
                {
                    "paragraph": "約軝錯衡，八鸞鶬鶬。以假以享，我受命漙將。自天降康，豐年穰穰。",
                    "zhushu": "八鸞鶬鶬，言文徳之有聲也。假，大也。箋云：约軧，轂飾也。鵉在鑣，四馬則八鸞。假，升也。享，獻也。將猶助也。諸侯來助𥙊者，乗蒃轂金飾錯衡之車，駕四馬，其鵉鶬鶬然聲和，言車服之得其王也。以此來朝，升堂獻其囯之所有，扵我受政教，至𥙊祀又漙助我，言得万囯之歡心也。天扵是下平安之福，使年豐。軧，祈乂反。錯如字，徐又采故反。鶬，七羊反，夲亦作鏘鏘。溥音普。穰，如羊反。轂，工木反。飾音式。鑣，彼苗反。蒃，直轉反。朝，直遥反。"
                },
                {
                    "paragraph": "來假來享，降福無疆。",
                    "zhushu": "箋云：享，謂獻酒使神饗之也。諸侯助𥙊者，來升堂，來獻酒，神靈又下与我乆長之福。假音格，王云：至也。"
                },
                {
                    "paragraph": "顧予烝甞，湯孫之將。",
                    "zhushu": "箋云：此祭中宗，諸侯來助之。所言湯孫之將者，中宗之饗此祭，由湯之功，故本言之。",
                    "type": 2
                },
                {
                    "paragraph": "烈祖一章，二十二句。",
                    "zhushu": "",
                    "type": 2
                },
                {
                    "paragraph": "玄鳥祀髙宗也。",
                    "zhushu": "祀當作祫。祫，合也。髙宗，殷王武丁，中宗玄孫之孫也。有雊雉之異，又懼而修徳，殷道復㒷，故亦表顯之，號爲髙宗云。崩而始合𥙊扵契之廟，歌是詩焉。古者君䘮，三年旣畢，禘扵其廟，而後祫𥙊扵大祖。明年春禘扵群廟，自北之後，五年而再殷𥙊，一禘一祫，春秋謂之大事。祀，毛、王如字，鄭作袷，戸夾反。推雉之異，尚書云髙宗𥙊成湯有飛雉升鼎耳而雊是也。雊，古豆反。復，扶又反。契，息列反，本又作偰，同，又作卨，古字也，後放此。古者君䘮，三年旣畢，禘于其廟，而後祫祭于大祖。明年春，禘于群廟。一本作古者䘮三年旣畢，祫于大祖，明年禘于群廟。案：此序一注，舊有兩夲，前𥙿後禘是前夲，兩縍夾一祫是後夲也。"
                },
                {
                    "paragraph": "天命玄鳥，降而生商。宅殷土芒芒。",
                    "zhushu": "玄鳥，鳦也。春分玄鳥降。湯之先祖有娀事女簡狄，配高辛氏帝，帝率與之祈于郊禖而生契，故本其爲天所命，以玄鳥至而生焉。芒芒，大貌。箋云：降，下也。天使鳦下而生商者，謂鳦遺卵娀氏之女，簡狄吞之而生契，爲堯司徒，有功，封商。堯知其後將興，又鍚其姓焉。自契至湯八遷，始居亳之殷地而受命，國日以廣大，芒芒然。湯之受命，由契之功，故本其天意。芒，莫剛反。娀，息忠反。禖音梅。卵，力管反。亳，傍各反，地名。"
                },
                {
                    "paragraph": "古帝命武湯，正域彼四方。方命厥后，奄有九有。",
                    "zhushu": "正，長。域，有也。九有，九州也。箋云：古帝，天也。天帝命有威武之德者成湯，使之長有邦域，爲政於天下。方命其君，謂徧告諸侯也。湯有是德，故覆有九州，爲之王也。長，張文反，下同。徧音遍。"
                },
                {
                    "paragraph": "商之先后，受命不殆，在武丁孫子。",
                    "zhushu": "武丁，高宗也。箋云：后，君也。商之先君，受天命而行之，不觧殆者，在高宗之孫子。言高宗興湯之功，法度明也。解音懈。"
                },
                {
                    "paragraph": "武丁孫子，武王靡不勝。龍旂十乗，大糦是承。",
                    "zhushu": "勝，任也。箋云：交龍爲旂。糦，黍稷也。高宗之孫子，有武功有王德於天下者，無所不勝服，乃有諸侯建龍旂者十乗，奉承黍稷而進之者，亦言得諸侯之歡心。十乘者，二王後、八州之大國。王，于况反，又如字，下同。勝音升，鄭式正反。乗，純証反，注同。糦，尺志反，韓詩云：大祭也。任音壬，下何任同。"
                },
                {
                    "paragraph": "邦畿千里，維民所止，肇域彼四海。",
                    "zhushu": "畿，疆也。箋云：止猶居也。肇當作兆。王畿千里之内，其民居安，乃後兆域正天下之經界。言其爲政自内及外。彊，居良反，竟界也。兆音召，與肇同。"
                },
                {
                    "paragraph": "四海來假，來假祁祁，景員維河。殷受命咸宜，百禄是何。",
                    "zhushu": "景，大。員，均，何，任也。箋云：假，至也。祈祈，衆多也。員，古文作云。河之言何也。天下旣蒙王之政令，皆得其所，而來朝覲貢獻，其至也祁祁然衆多，其所貢於殷大至。所云維言何乎？言殷王之受命皆其宜也。百禄是何，謂當擔負天之多福。假音格，至也，下同。祁，巨移反，或之、尺之二反。員音圓，鄭音云。河，鄭云：河之言何也，王以爲河水，本或作何，何音河，河可反，本亦作苛，音同，鄭云：擔負也，下篇何天同。朝，直遥反。擔，都藍反，下篇同。",
                    "type": 2
                },
                {
                    "paragraph": "玄鳥一章二十二句。",
                    "zhushu": "",
                    "type": 2
                },
                {
                    "paragraph": "長發大禘也。",
                    "zhushu": "箋云：大禘，郊𥙊天也。禮記曰：王者禘其祖之所自出，以其祖配之，是謂也。長如字。禘，大計反。鄭云：大禘者，郊𥙊天也。王云：殷祭也。"
                },
                {
                    "paragraph": "濬哲維商，長發其祥。洪水芒芒，禹敷下土方。外大國是疆，幅隕旣長。",
                    "zhushu": "濬，深。洪，大也。諸夏爲外。幅，廣也。隕，均也。箋云：長猶久也。隕當作圓，圓謂周也。深知乎維商之德也，久𤼵見其禎祥矣，乃用洪水。禹敷下土，正四方，定諸夏，廣大其竟界之時，始有王天下之萌兆，歷虞、夏之世，故爲久也。濬音峻。哲音折，或作悊。芒音亡，依韵音忙。疆，居良反。幅，方目反。隕音圓，鄭：周也，徐于貧反。夏，户雅反，下皆同。圓音縁，又作圜。知音智。見，言遍反。禎音貞，祥也。竟音境。王，于况反，湯王、言王之、王德皆同。"
                },
                {
                    "paragraph": "有娀方將，帝立子生商。",
                    "zhushu": "有娀，契毋也。將，大也。契生商也。箋云：帝，黒帝也。禹敷下土之時，有娀氏之國亦始廣大。有女簡狄，吞鳦卵而生契，堯封之於商，後湯王，因以爲天下號，故云帝立子生商。契音雪。"
                },
                {
                    "paragraph": "玄王桓撥，受小國是逹，受大國是逹。率履不越，遂視旣發。",
                    "zhushu": "玄王，契也。桓，大。撥，治。履，禮也。箋云：承黒帝而立子，故謂契爲玄王。遂猶徧也。𤼵，行也。玄王廣大其政治，始堯封之商爲小國，舜之末年，乃益其土地爲大國。皆能逹其教令，使其民循禮，不得踰越，乃徧省視之，教則盡行也。撥，本末反，韓詩作發。發，明也。徧音遍，下同。治，直吏反。令如字。逹，叶他悦切。"
                },
                {
                    "paragraph": "相土烈烈，海外有截。",
                    "zhushu": "相土，契孫也。烈烈，威也。箋云：截，整齊也。相土居夏后之世，承契之業，入爲王官之伯，出長諸侯，其威武之盛烈烈然，四海之外率服，截爾整齊。相，息亮反。截，才結反。長，張丈反。"
                },
                {
                    "paragraph": "帝命不違，至于湯齊。",
                    "zhushu": "至湯與天心齊。箋云：帝命不違者，天之所以命契之事，世世行之，其德浸大，至於湯而當天心。齊如字。命音民，去聲，令也。浸大，子鴆反。"
                },
                {
                    "paragraph": "湯降不遲，聖敬日躋。昭假遲遲，上帝是祗，帝命式于九圍。",
                    "zhushu": "蘇云：至湯而王業成，與天命㑹也。降猶生也。不遲，言疾也。躋，升也。遲遲，久也。祗，敬也。式，法也。九圍，九州也。箋云：降，下。假，暇。式，用也。湯之下土，尊賢甚疾，其聖敬之德日進，然而以其德聰明寛暇，天下之人遲遲然。言急于己而緩於人，天命是故愛敬之也。天於是又命之，使用事於天下，言王之也。○商之先祖旣有明德，天命未嘗去之，以至於湯。湯之生也，應期而降，適當其時，其聖敬又日躋升，以至昭假于天，久而不息，惟上帝是敬，故帝命之，使爲法於九州也。躋，子兮反，鄭注礼記讀上爲湯躋，讀此爲日齋。齋，莊也。假，古雅反，又音格，鄭音暇。案：王肅訓假爲至，格，是玉音也。沈云：鄭箋云寛假，此以義訓，非轉字也。祗，諸時反，下音遐，嫁也。"
                },
                {
                    "paragraph": "受小球大球，爲下國綴旒，何天之休。",
                    "zhushu": "球，王。綴，表。旒，章也。箋云：綴猶結也。旒，旌之垂者也。休，美也。湯旣爲天所命，則受小玉，謂尺二寸圭也；受大玉，謂珽也。長三尺，執圭搢珽，以與諸侯㑹同。結定其心，如旌旗之旈縿著焉。擔負天之美譽，爲衆所歸郷。球音求，下同。綴，陟劣反，徐又張衛反。休，虚蚪反。珽，吐頂反。天子玉笏，長三尺，杼上終葵首。長，直亮反。縿，所衘反。著，直略反。郷，夲亦作嚮，許亮反，下義同。"
                },
                {
                    "paragraph": "不競不絿，不剛不柔。敷政優優，百禄是遒。",
                    "zhushu": "絿，急也。優優，和也。遒，聚也。箋云：競，逐也。不逐，不與人争前後。絿音求，徐音虯。遒，子由反，又在由反。"
                },
                {
                    "paragraph": "受小共大共，爲下國駿厖，何天之龍。",
                    "zhushu": "共，法。駿，大。厖，厚。龍，和也。箋云：共，執也。小共、大共，猶所執搢小球、大球也。駿之言俊也。龍當作寵。寵，榮名之謂。共，毛音恭，鄭音拱，一云毛亦音拱。駿音峻，鄭：俊也，又云：毛亦作俊讀。厖，莫邦反，徐云：鄭音武講反，是叶拱及寵韻也。龍，毛如字，鄭作寵。"
                },
                {
                    "paragraph": "敷奏其勇，不震不動。不戁不竦，百禄是緫。",
                    "zhushu": "戁，恐。竦，懼也。箋云：不震不動，不可驚憚也。敷，本亦作傳，音孚。戁，奴版反。竦，栗勇反。緫，子孔反，本亦作鬷，音宗。恐，曲勇反。憚，丹未反。"
                },
                {
                    "paragraph": "武王載斾，有䖍秉𨱆。如火烈烈，則莫我敢曷。",
                    "zhushu": "武王，湯也。斾，旗也。䖍，固。曷，害也。箋云：有之言又也。上旣美其剛柔得中，勇毅不懼，於是有武功，有王德，乃建斾興師出伐，又固持其𨱆，志在誅有罪也。其威勢如猛火之炎熾，誰敢禦害我？斾，蒲貝反。中音張仲反。"
                },
                {
                    "paragraph": "苞有三蘖，莫遂莫達，九有有截。",
                    "zhushu": "苞，本。蘖，餘也。箋云：苞，豐也。天豐大先三正之後丗，謂居以大國，行天子之禮樂，然而無有能以德自遂達於天者，故天下歸郷湯，九州齊壹截然。蘖，五葛反，韓詩云：絶也。"
                },
                {
                    "paragraph": "韋顧旣伐，昆吾夏桀。",
                    "zhushu": "有韋囯者，有顧囯者，有昆吾國者。箋云：韋，豕韋，彭姓也。顧，昆吾，己姓也。三囯黨於桀惡，湯先伐韋、顧，克之。昆吾、夏桀則同時誅也。○韋、顧，漢書古今人表作韋鼔。己音纪，又音𣏌。"
                },
                {
                    "paragraph": "昔在中葉，有震且業。允也天子，降予卿士。",
                    "zhushu": "葉，丗也。業，危也。箋云：中丗，謂相土也。震猶威也。相土始有征伐之威，以爲子孫討惡之業，湯遵而興之，信也天命而子之，下予之郷士。謂生賢佐也。春秋傳曰：畏君之震，師徒橈敗。中如字，又張仲反。橈，女教反，一音丈卯反，亂也。"
                },
                {
                    "paragraph": "實維阿衡，實左右商王。",
                    "zhushu": "阿衡，伊尹也。左右，助也。箋云：阿，𠋣。衡，平也。伊尹，湯所依𠋣而取平，故以爲官名。啇王，湯也。左音佐。右音又。𠋣，於綺反。",
                    "type": 2
                },
                {
                    "paragraph": "長發七章，一章八句，四章章七句，一章九句，一章六句。",
                    "zhushu": "",
                    "type": 2
                },
                {
                    "paragraph": "殷武祀髙宗也。",
                    "zhushu": ""
                },
                {
                    "paragraph": "撻彼殷武，𡚒伐荆楚。罙入其阻，裒荆之旅。",
                    "zhushu": "撻，疾意也。殷武，殷王武丁也。荆楚，荆州之楚囯也。冞，深。裒，聚也。箋云：有鍾鼔曰伐。穼，冐也。殷道衰而楚人叛，髙宗撻然𡚒揚威武，出兵伐之，冐入其險阻，謂踰方城之隘，克其軍率，而俘虜其士衆。撻，他逹反，韓詩云：逹也。罙，西規反，說文作罙，從𠔿米，云：冐也。阻，莊吕反。裒，蒲侯反。冐，莫報反，下同。隘，於懈反，窄也。俘音孚，囚也。"
                },
                {
                    "paragraph": "有截其所，湯孫之緒，",
                    "zhushu": "箋云：绪，業也。所猶処也。髙宗所伐之処，囯邑皆服其罪，更自勑整，截然齊壹，是乃湯孫大甲之等功業。處，昌慮反，下同。"
                },
                {
                    "paragraph": "維女荆楚，居國南郷。昔有成湯，自彼氐羌。莫敢不來享，莫敢不來王，曰商是常。",
                    "zhushu": "郷，所也。箋云：氐羌，夷狄囯在西方者也。享，献也。丗見曰王。維女楚囯，近在荆州之域，居中囯之南方，而背叛乎？成湯之時，乃氐羌逺夷之囯來獻來見，曰：商王是吾常君也。此所用責楚之義，女乃逺夷之不如。氐，都啼反。見，䝨遍反。背音佩。"
                },
                {
                    "paragraph": "天命多辟，設都于禹之績。歳事來辟，勿予禍適，稼穡匪觧。",
                    "zhushu": "辟，君。適，過也。箋云：多，衆也。來辟，猶來王也。天命乃令天下衆君諸侯，立都於禹所治之功，以歳時來朝覲於我殷王者，勿罪過與之禍適，徒勑以勸民稼穡非可觧倦。時楚不修諸侯之職，此所用告曉楚之義也。禹平水士，弼成五服，而諸侯之國定，是以云然。辟音壁，下同。王音僻，邪也。適，直革反，徐張革反，注同，韓詩云：數也。解音懈，注同。朝，直遥反。"
                },
                {
                    "paragraph": "天命降監，下民有嚴。不僭不濫，不敢怠遑。命于下國，封建厥福。",
                    "zhushu": "嚴，敬也。不僣不濫，賞不僣，刑不濫也。封，大也。箋云：降，下。遑，暇也。天命乃下視下民有嚴明之君，能明德慎罰，不敢怠惰自暇於政事者，則命之於小國，以爲天子，大立其福。謂命湯使由七十里王天下也。時楚僣號王位，此又所用告曉楚之義。僭，子念反。王，于况反。"
                },
                {
                    "paragraph": "商邑翼翼，四方之極。赫赫厥聲，濯濯厥靈。壽考且寜，以保我後生。",
                    "zhushu": "啇邑，京師也。箋云：極，中也。商邑之礼俗，翼翼然可則效，乃四方之中正也。赫赫乎，其出政敎也，濯濯乎，其見尊敬也。王乃壽考且安，以此全守我子孫。此又用啇德重告曉楚之義。重，直用反。"
                },
                {
                    "paragraph": "陟彼景山，松柏丸丸。是斷是遷，方斵是䖍。松桷有梴，旅楹有閑，寢成孔安。",
                    "zhushu": "丸丸，易直也。遷，徙。䖍，敬也。梴，長貌。於，陳。寢，路寢也。箋云：椹謂之䖍。升景山棆材木，取松柏易直者，断而遷之，正斵於椹上，以爲桷與衆楹。路寢旣成，王居之甚安，謂施政敎得其所也。髙宗之前，王有廢政敎不修寢廟者，髙宗復成湯之道，故新路寢焉。斷音短，注同。斲，陟角反，說文云：斫也。䖍，其連反，爾雅作榩。桷音角。梴，丑連反，又力鱣反，長貌，柔梴物同耳，字音鱣，俗作。易，以豉反，下同。椹，陟金反。掄，魯門反，擇也，沈音倫，理也。材音才。",
                    "type": 2
                },
                {
                    "paragraph": "殷武六章，三章章六句，二章章七句，一章五句。",
                    "zhushu": "",
                    "type": 2
                },
                {
                    "paragraph": "商頌五篇，十六章，一百五十四句。",
                    "zhushu": ""
                }
            ]
        }
    ]
}