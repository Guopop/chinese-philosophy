{
    "name": "尚書",
    "author": "西漢・孔安國",
    "loadChapterCount": 1,
    "hasZhushu": true,
    "chapters": [
        {
            "name": "尚書序",
            "paragraphs": [
                {
                    "paragraph": "尚書序",
                    "zhushu": "",
                    "type": 1
                },
                {
                    "paragraph": "唐國子博士兼太子中允贈齊州刺史吳縣開國男陸德明釋文附。",
                    "zhushu": "釋文此孔氏所作，述尚書起之時代，并叙爲注之由，故相承講之。今依舊爲音。",
                    "type": 2
                },
                {
                    "paragraph": "古者伏犧氏之王天下也，始畫八卦，造書契，以代結繩之政，由是文籍生焉。",
                    "zhushu": "釋文伏羲氏伏古作宓。犧本又作羲，亦作戲，許皮反。說文云：賈侍中說。此犧非古字。張揖字詁云：羲，古字；戲，今字。氏，一號庖羲氏。三皇之最先，風姓。母曰華胥，以木德王，即太皥也。王于况反。畫乎麥反。卦俱賣反。契苦計反。書者，文字。契者，刻木而書其側，故曰書契也。一云：以書契約其事也。鄭𤣥云：以書書木邊，言其事，刻其木，謂之書契也。結繩。易繫辭云：上古結繩以治後丗，聖人易之以書契。文，文字也。籍，籍書。"
                },
                {
                    "paragraph": "伏犠、神農、黃帝之書，謂之三墳，言大道也；",
                    "zhushu": "釋文神農炎帝也，姜姓，母曰女登，以火德王，三皇之二也。黃帝，軒轅也，姫姓，少典之子，母曰附寳，以土德王，三皇之三也。史記云：姓公孫，名軒轅，一號有熊氏。墳扶云反，大也。"
                },
                {
                    "paragraph": "少昊、顓頊、髙辛、唐、虞之書，謂之五典，言常道也。",
                    "zhushu": "釋文少詩照反。昊胡老反。少昊，金天氏，名摯，字胥陽，一曰玄嚻。己姓，黄帝之子，母曰女節。以金德王，五帝之最先。顓音專。頊許玉反。顓頊髙陽氏，姫姓，黃帝之孫，昌意之子，母曰景僕，謂之女樞。以水德王，五帝之二也。髙辛，帝嚳也，姫姓。嚳，口毒反，母曰不見。以木德王，五帝之三也。唐，帝堯也，姓伊𦒿氏。堯初爲唐侯，後爲天子，都陶，故號陶唐氏。帝嚳之子，帝摯之弟，母曰慶都。以火德王，五帝之四也。虞，帝舜也，姓姚氏，國號有虞。顓頊，六丗孫，瞽瞍之子，母曰握登。以土德王，五帝之五也。先儒解三皇五帝，與孔不同，並見發題。"
                },
                {
                    "paragraph": "至于夏、商、周之書，雖設教不倫，雅誥奥義，其歸一揆。是故歷代寳之，以爲大訓。",
                    "zhushu": "釋文夏禹天下號也，以金德王，三王之最先。商湯天下號也，亦號殷。以水德王，三王之二也。周文王、武王，有天下號也，以木德王，三王之三也。誥故報反，告也，示也。奥烏報反，深也。揆葵癸反，度也。"
                },
                {
                    "paragraph": "八卦之說，謂之八索，求其義也。九州之志，謂之九丘。丘，聚也。言九州所有，土地所生，風氣所宜，皆聚此書也。春秋左氏傳曰：楚左史𠋣相能讀三墳、五典、八索、九丘，即謂上丗帝王遺書也。",
                    "zhushu": "釋文八索所白反。下同。求也。徐音素。本或作素。左史，史官在左。𠋣於綺反，劉琴綺反。相息亮反。𠋣相，楚靈王時史官也。"
                },
                {
                    "paragraph": "先君孔子，生於周末，覩史籍之煩文，懼覽之者不一，遂乃定禮樂，明舊章，刪詩爲三百篇，約史記而修春秋，讃易道以黜八索，述職方以除九丘。討論墳典，斷自唐虞以下訖于周，芟夷煩亂，翦截浮辭，舉其宏綱，撮其機要，足以垂丗立教。",
                    "zhushu": "釋文刪色姦反。斷丁亂反。訖居乙反，又許乙反。芟色咸反。翦咨淺反。撮七活反。機本又作幾。"
                },
                {
                    "paragraph": "典、謨、訓、誥、誓、命之文凡百篇，所以恢洪至道，示人主以軌範也。",
                    "zhushu": "釋文典凡十五篇，正典二，攝十三，十一篇亡。謨莫胡反。凡三篇，正二攝一。訓凡十六篇，正二篇亡，攝十四，三篇亡。誥凡三十八篇，正八攝三十，十八篇亡。誓市制反。凡十篇，正八攝二，一篇亡。命凡十八篇，正十二三篇亡，攝六，四篇亡。恢苦回反，大也。"
                },
                {
                    "paragraph": "帝王之制，坦然明白，可舉而行，三千之徒，並受其義。",
                    "zhushu": "釋文坦他但反。"
                },
                {
                    "paragraph": "及秦始皇㓕先代典籍，焚書坑儒，天下學士，逃難解散，",
                    "zhushu": "釋文始皇名政。二十六年𥘉并六國，自號始皇帝。焚詩書在始皇之三十四年，坑儒在三十五年。〇坑苦庚反。難乃旦反。解音蟹。"
                },
                {
                    "paragraph": "我先人用藏其家書于屋壁。漢室龍興，開設學校，旁求儒雅，以闡大猷。",
                    "zhushu": "釋文校戸教反。詩箋云：鄭國謂學爲校。闡尺善反，大也，明也。"
                },
                {
                    "paragraph": "濟南伏生，年過九十，失其本經，口以傳授，裁二十餘篇。以其上古之書，謂之尚書，百篇之義，丗莫得聞。",
                    "zhushu": "釋文濟，子禮反，郡名也。㐲生名。勝過古卧反。後同。傳直專反。下傳之同。二十餘篇。即馬、鄭所住二十九篇是也。"
                },
                {
                    "paragraph": "至魯共王，好治宫室，壞孔子舊宅，以廣其居，",
                    "zhushu": "釋文共音恭，亦作龔，又作恭。共王，漢景帝之子，名餘。好呼報反。下好古同。壞音怪，下同。字林作敷，云：公壞反，毀也。"
                },
                {
                    "paragraph": "於壁中得先人所藏古文虞夏商周之書，及傳論語、孝經，皆科斗文字。",
                    "zhushu": "釋文傳謂春秋也。一云：周易十翼，非經謂之傳。論如字，又音倫。科苦禾反。科斗，蟲名，蝦蟇子，書形似之。"
                },
                {
                    "paragraph": "王又升孔子堂，聞金石絲竹之音，乃不壞宅，悉以書還孔氏。科斗書廢巳乆，時人無能知者。以所聞㐲生之書，考論文義，定其可知者，爲𨽻古定。更以竹簡寫之，增多伏生二十五篇。",
                    "zhushu": "𨽻，音麗。謂用𨽻書冩古文二十五篇，謂虞書大禹謨、夏書五子之歌、㣧征、商書仲虺之誥、湯誥、伊訓、太甲三篇、咸有一德、說命三篇、周書泰誓三篇、武成、旅獒、微子之命、蔡仲之命、周官君陳、畢命、君牙、冏命。"
                },
                {
                    "paragraph": "伏生又以舜典合於堯典，益稷合於皐陶謨，盤庚三篇合爲一，康王之誥合於顧命，",
                    "zhushu": "合，舊音閤，又如字，下同。皐音髙，本又作咎。陶音遥，本又作繇。盤，歩干反，又作般。"
                },
                {
                    "paragraph": "復出此篇并序，凡五十九篇，爲四十六卷。",
                    "zhushu": "復，扶又反，下同。五十九篇。即今所行五十八篇，其一是百篇之序。"
                },
                {
                    "paragraph": "其餘錯亂摩㓕，弗可復知，",
                    "zhushu": "謂虞書汨作九共九篇，槀飫，夏書帝告、𨤲沃、湯征、汝鳩、汝方，商書夏社、疑至、臣扈、典寳、明居、肆命、徂后、沃丁咸乂四篇，伊陟、原命、仲丁、河亶甲、祖乙、髙宗之訓；周書分器、旅巢，命歸禾、嘉禾、成王政、將蒲姑、賄肅慎之命、亳姑，凡四十二篇。亡。"
                },
                {
                    "paragraph": "悉上送官，藏之書府，以待能者。承詔爲五十九篇作傳。",
                    "zhushu": "上，時掌反。爲，于僞反。"
                },
                {
                    "paragraph": "於是遂研精覃思，博考經籍，採摭羣言，以立訓傳，約文由義，敷暢厥旨，庻幾有𥙷於將來。",
                    "zhushu": "覃，徒南反，深也。思，息嗣反。採，本又作采。摭，之石反，又之若反。敷，芳夫反。暢音悵。"
                },
                {
                    "paragraph": "書序，序所以爲作者之意，昭然義見，冝相附近，故引之各冠其篇首，",
                    "zhushu": "爲，于僞反，又如字。見，賢遍反。"
                },
                {
                    "paragraph": "定五十八篇。旣畢，㑹國有巫蠱事，經籍道息，用不復以聞，傳之子孫，以貽後代。若好古博雅君子，與我同志，亦所不隱也。",
                    "zhushu": "巫蠱，漢武帝末，征和中，江充造蠱，敗戾太子，故經籍道息焉。巫，音無。蠱，音古。貽，以之反，遺也。"
                }
            ]
        },
        {
            "name": "虞書堯典第一",
            "paragraphs": [
                {
                    "paragraph": "虞書堯典第一",
                    "zhushu": "",
                    "type": 1
                },
                {
                    "paragraph": "昔在帝堯，聦明文思，光宅天下。",
                    "zhushu": "言聖德之逺著。昔，古也。堯，唐帝名。馬融云：謚也。翼善傳聖曰堯。聦，千公反。思，息嗣反，又如字，下同。著，張慮反。重意：昔在帝堯，聦明文思囧命；昔在文武，聦明齊聖。"
                },
                {
                    "paragraph": "将遜于位，讓于虞舜，",
                    "zhushu": "遜，遁也。老使攝，遂禪之。遁，本又作遯，徒遜反，退也，避也。禪，時戰反，讓也，授也。"
                },
                {
                    "paragraph": "作堯典。堯典：",
                    "zhushu": "言堯可爲百代常行之道。"
                },
                {
                    "paragraph": "曰若稽古帝堯，",
                    "zhushu": "若順，稽考也。能順考古道而行之者，帝堯。重言：若稽古四本篇：舜典、大禹謨、皐陶謨各一○。又周官：唐、虞稽古。又微子之命：惟稽古。"
                },
                {
                    "paragraph": "曰放勲，欽、明、文、思、安安。",
                    "zhushu": "勲、功、欽，敬也。言堯放上丗之功化，而以敬明文思之四德，安天下之當安者。放，方往反，注同。徐云：鄭、王如字。勲，許云：反，功也。馬云：放勲，堯名。皇甫謐同。一云：放勲，堯字。欽明文思，馬云：威儀表備謂之欽，照臨四方謂之明，經緯天地謂之文，道德純備謂之思。"
                },
                {
                    "paragraph": "允恭克讓，光被四表，格于上下。",
                    "zhushu": "允、信、克、能、光、充、格，至也。旣有四德，又信恭能讓，故其名聞充溢四外，至于天地。被，皮寄反，徐扶義反。聞音問，本亦作問。溢音逸。重意：光被四表。泰誓：光于四方。吕刑：灼于四方。○格于上下。皐陶謨：逹于上下。"
                },
                {
                    "paragraph": "克明俊德，以親九族，",
                    "zhushu": "能明俊德之士任用之，以睦髙祖𤣥孫之親。九族，上自髙祖，下至𤣥孫，凡九族，馬、鄭同。重意：以親九族。皐謨：悙叙九族。仲虺之誥：九族乃離。"
                },
                {
                    "paragraph": "互注，",
                    "zhushu": "記大學帝典曰：克明俊德。康誥曰：克明德。太甲曰：顧諟天之明命。皆自明也。"
                },
                {
                    "paragraph": "九族旣睦，平章百姓；",
                    "zhushu": "旣，已也。百姓，百官。言化九族而平和章明。"
                },
                {
                    "paragraph": "百姓昭明，協和萬邦，黎民於變時雍。",
                    "zhushu": "昭，亦明也。恊，合。黎，衆。時，是。雍，和也。言天下衆民皆變化化上，是以風俗大和。黎，力𠔃反。"
                },
                {
                    "paragraph": "乃命羲和，欽若昊天曆象，日月星辰，敬授人時。",
                    "zhushu": "重、黎之後，羲氏、和氏丗，掌天地四時之官，故堯命之，使敬順昊天。昊天，言元氣廣大。星，四方中星辰。日月所會，曆象其分節，敬記天時，以授人也。此舉其目，下别序之。羲、和，馬云：羲氏掌天官，和氏掌地官，四子掌四時。昊，胡老反。重，直龍反。少昊之後。黎，髙陽之後。日月所㑹，謂日月交會於十二次也。寅曰析木，卯曰大火，辰曰壽星，巳曰鶉尾，午曰鶉火，未曰鶉首，申曰實沉，酉曰大梁，戌曰降婁，亥曰娵訾，子曰玄枵，丑曰星紀。重意：曆象日月星辰，敬授人時。舜典：恊時月正日。"
                },
                {
                    "paragraph": "分命羲仲宅嵎夷曰暘谷，",
                    "zhushu": "宅，居也。東表之地稱嵎夷。暘，明也。日出於谷而天下明，故稱暘谷。暘谷、嵎夷，一也。羲仲居治東方之官。嵎音隅。馬曰：嵎，海嵎也。夷，萊夷也。尚書考靈耀及史記作禺銕。暘音陽。谷，工木反，又音欲，下同。馬云：暘谷，海嵎夷之地名。日出於谷，本或作日出於陽谷，陽衍字。"
                },
                {
                    "paragraph": "寅賔出日，平秩東作。",
                    "zhushu": "寅、敬、賔、導。秩，序也。𡻕起於東而始就耕，謂之東作。東方之官，敬導出日，平均次序東作之事，以務農也。寅，徐以眞反，又音夷，下同。賔，如字，徐音殯，馬云：從也。出，尺遂反，又如字，注同。平，如字，馬作苹，普耕反，云：使也。下皆放此。秩，如字。"
                },
                {
                    "paragraph": "日中、星鳥，以殷仲春。",
                    "zhushu": "日中，謂春分之日。鳥，南方朱鳥七宿。殷，正也。春分之昬，鳥星畢見，以正仲春之氣節，轉以推季孟則可知。中，貞仲反，又如字。殷，於勤反，馬、鄭云：中也。宿，音秀，下同。見，賢遍反，下同。"
                },
                {
                    "paragraph": "厥民析，鳥獸孳尾。",
                    "zhushu": "冬寒無事，並入室處。春事旣起，丁壯就功。厥，其也。言其民老壯分析。乳化曰孳，交接曰尾。析，星歷反。孳音字。乳，儒付反。說文云：人及鳥生子曰乳，獸曰産。"
                },
                {
                    "paragraph": "申命羲叔宅南交，",
                    "zhushu": "申，重也。南交，言夏與春交，舉一隅以見之。此居治南方之官。重，直用反。"
                },
                {
                    "paragraph": "平秩南訛，敬致。",
                    "zhushu": "訛，化也。掌夏之官，平序南方化育之事，敬行其教，以致其功，四時同之，亦舉一隅。訛，五禾反。"
                },
                {
                    "paragraph": "日永、星火，以正仲夏。",
                    "zhushu": "永，長也。謂夏至之日，火，蒼龍之中星，舉中則七星見可知，以正仲夏之氣節。季孟亦可知。"
                },
                {
                    "paragraph": "厥民因，鳥獸希革。",
                    "zhushu": "因謂老弱，因就在田之丁壯以助農也。夏時鳥獸毛羽希少改易，革，改也。"
                },
                {
                    "paragraph": "分命和仲宅西曰昧谷，",
                    "zhushu": "昧，𡨋也。日入於谷而天下𡨋，故曰昧谷。昧谷曰西，則嵎夷東可知。此居治西方之官，掌秋天之政。昧，武内反。𡨋，莫定反。"
                },
                {
                    "paragraph": "寅餞納日，平秩西成。",
                    "zhushu": "餞，送也。日出言導，日入言送，因事之宜。秋西方，萬物成，平序其政，助成物也。餞，賤衍反，馬云：㓕也。㓕猶没也。"
                },
                {
                    "paragraph": "宵中、星虚，以殷仲秋。",
                    "zhushu": "宵，夜也。春言日，秋言夜，互相備。虚、𤣥，武之中星，亦言七星，皆以秋分日見，以正三秋。"
                },
                {
                    "paragraph": "厥民夷，鳥獸毛毨。",
                    "zhushu": "夷，平也。老壯在田，與夏平也。毨，理也。毛更生整理。毨，先典反。說文云：仲秋，鳥獸毛盛，可選取以爲器用也。"
                },
                {
                    "paragraph": "申命和叔宅朔方曰幽都，平在朔易。",
                    "zhushu": "北稱朔，亦稱方，言一方則三方見矣。北稱幽則南稱明，從可知也。都，謂所聚也。易，謂𡻕改易於北方平均，在察其政，以順天常。上揔言羲和敬順昊天，此分別仲叔，各有所掌。別，彼列反，下同。"
                },
                {
                    "paragraph": "日短、星昴，以正仲冬。",
                    "zhushu": "日短，冬至之日，昴，白虎之中星。亦以七星並見，以正冬之三節。"
                },
                {
                    "paragraph": "厥民隩，鳥獸氄毛。",
                    "zhushu": "隩，室也。民改𡻕入此室處，以辟風寒，鳥獸皆生耎毳細毛，以自温焉。隩，於六反，馬云：煖也。氄，如勇反，徐又而充反，馬云：温柔貌。辟音避。耎，如兖反，本或作濡，音儒。毳，尺銳反。"
                },
                {
                    "paragraph": "帝曰：咨汝羲曁和，朞三百有六旬有六日，以閏月定四時成𡻕。",
                    "zhushu": "咨，嗟，曁，與也。匝四時曰朞。一𡻕十二月，月三十日，正三百六十日，除小月六爲六日，是爲一𡻕。有餘十二日未盈三𡻕，足得一月，則置閏焉。以定四時之氣節，成一𡻕之曆象。曁，其器反。朞，居其反，下同。旬，似遵反，十日爲旬。匝，子合反。"
                },
                {
                    "paragraph": "允𨤲百工，庶績咸熈。",
                    "zhushu": "允信𨤲治，工官績功，咸皆。熈，廣也。言定四時，成𡻕曆，以告時授事，則能信治百官，衆功皆廣，歎其善。𨤲，力之反。熈，許其反，興也。重言：庶績咸熈二。又見舜典。又皐陶謨：庶績其疑。"
                },
                {
                    "paragraph": "帝曰：疇咨若時登庸？",
                    "zhushu": "疇，誰。庸，用也。誰能咸熈庶績，順是事者，將登用之。疇，直由反。"
                },
                {
                    "paragraph": "放齊曰：㣧子朱啓明。帝曰：吁！嚚訟可乎？",
                    "zhushu": "放，齊臣名。胤，國子爵。朱名。啓，開也。吁，疑怪之辭。言不忠信爲嚚，又好爭訟，可乎？言不可。放，方往反，注同。㣧，引信反，馬云：嗣也。吁，况于反，徐往付反，一音于。嚚，魚巾反，下注同。爭鬭也。重言：帝曰：吁。四本篇三。益稷一。"
                },
                {
                    "paragraph": "帝曰：疇咨若予采？",
                    "zhushu": "采，事也。復求誰能順我事者。予音餘，又羊汝反。采，七在反，馬云：官也。復，扶又反。"
                },
                {
                    "paragraph": "驩兠曰：都！共工方鳩僝功。",
                    "zhushu": "驩兠，臣名。都於，歎美之辭。共工，官稱。鳩，聚。僝，見也。歎共工能方方聚見其功。驩，呼端反。兠，丁侯反。共音恭，注同。僝，仕簡反，徐音撰，馬云：具也。於音烏。稱，尺證反。"
                },
                {
                    "paragraph": "帝曰：吁！靜言庸違，象恭滔天。",
                    "zhushu": "靜，謀。滔，漫也。言共工自爲謀言，起用行事而違背之，貌象恭敬而心傲很，若漫天，言不可用。滔，吐刀反。漫，末旦反，下同，又末寒反。背音佩。傲，五報反，下同。很，胡懇反。"
                },
                {
                    "paragraph": "帝曰：咨！四岳，",
                    "zhushu": "四岳，即上羲和之四子，分掌四岳之諸侯，故稱焉。重言。咨四岳四本篇舜典各二。"
                },
                {
                    "paragraph": "湯湯洪水方割，",
                    "zhushu": "湯湯，流貌。洪大，割害也。言大水方方爲害。湯並音傷。洪，戸工反。"
                },
                {
                    "paragraph": "蕩蕩懷山襄陵，浩浩滔天，",
                    "zhushu": "蕩蕩，言水奔突有所滌除。懷，包、襄，上也。包，山上陵。浩浩，盛大若漫天。浩，胡老反。滌，大歷反。上，時掌反。"
                },
                {
                    "paragraph": "下民其咨，有能俾乂？",
                    "zhushu": "俾、使、乂，治也。言民咨嗟憂愁，病水困苦，故問四岳有能治者，將使之。俾，必已反。重意：湯湯洪水方割，蕩蕩懷山襄陵，浩浩滔天，下民其咨。益稷：洪水滔天，浩浩懷山襄陵，下民昬墊。"
                },
                {
                    "paragraph": "僉曰：於，鯀哉！",
                    "zhushu": "僉，皆也。鯀，崇伯之名，朝臣舉之。僉，七廉反，又七劒反。於音烏。鯀，故本反，馬云：禹父也。朝，直遥反。重言：僉曰四。本篇一。舜典三。〇於二。又見大禹謨篇。"
                },
                {
                    "paragraph": "帝曰：吁，咈哉！方命圯族。",
                    "zhushu": "凡言吁者，皆非帝意。咈戾、圯毀，族。𩔖也。言鯀性很戾，好比方名命而行事，輙毁敗善。𩔖咈，扶弗反，忿戾也。方如字，馬云：方，放也。徐云：鄭、王音放。圯，皮美反。戾，力計反。"
                },
                {
                    "paragraph": "岳曰：异哉，試可乃已。",
                    "zhushu": "异，巳也，退也。言餘人盡巳，惟鯀可試，無成乃退。异，徐云：鄭音異，孔、王音怡。重言：岳曰：三連見下文。"
                },
                {
                    "paragraph": "帝曰：往，欽哉！",
                    "zhushu": "勑鯀往治水，命使敬其事。堯知其性狠戾圯族，未明其所能，而據衆言可試，故遂用之。重言：往欽哉！三本篇。舜典、益稷各一。"
                },
                {
                    "paragraph": "九載，績用弗成。",
                    "zhushu": "載，年也。三考九年，功用不成，則放退之。"
                },
                {
                    "paragraph": "帝曰：咨！四岳，朕在位七十載。",
                    "zhushu": "堯年十六，以唐侯升爲天子，在位七十年，則時年八十六。老將求代，朕直錦反。馬云：我也。重言：咨四岳四。本篇二，舜典二。"
                },
                {
                    "paragraph": "汝能庸命巽朕位。",
                    "zhushu": "巽，順也。言四岳能用帝命，故欲使順行帝位之事。巽，音遜，馬云：讓也。"
                },
                {
                    "paragraph": "岳曰：否德，忝帝位。",
                    "zhushu": "否，不忝辱也。辭不堪。否，方乆反，又音鄙。忝，他簟反。"
                },
                {
                    "paragraph": "曰：明明揚側陋。",
                    "zhushu": "堯知子不肖，有禪位之志，故明舉明人在側陋者，廣求賢也。肖音𥬇。說文云：肖，骨肉相似也。不似其先，故曰不肖。"
                },
                {
                    "paragraph": "師錫帝曰：有鰥在下，曰虞舜。",
                    "zhushu": "師，衆。錫，與也。無妻曰鰥。虞氏，舜名，在下民之中。衆臣知舜聖賢，恥己不若，故不舉，乃不獲巳而言之。錫，星歷反。鰥，故頑反。虞舜，虞氏，舜名也。馬云：舜，謚也。舜死後，賢臣録之，臣子爲諱，故變名曰謚。"
                },
                {
                    "paragraph": "帝曰：俞！予聞，如何？",
                    "zhushu": "俞，然也。然其所舉，言我亦聞之，其德行如何。俞，羊朱反。行，下孟反，下其行同。重言：帝曰：俞！十二本篇一，舜典八，大禹謨二，益稷一。〇如何三本篇皐陶謨、益稷各一。"
                },
                {
                    "paragraph": "岳曰：瞽子，父頑母嚚，象傲，",
                    "zhushu": "無目曰瞽。舜父有目，不能分别好惡，故時人謂之瞽。配字曰瞍。瞍，無目之稱。心不則德義之經爲頑。象，舜弟之字。傲慢不友，言並惡。瞽音古。傲，五報反。瞍，素后反。稱，尺證反，又如字。"
                },
                {
                    "paragraph": "克諧以孝，烝烝乂，不格姦。",
                    "zhushu": "諧，和、烝，進也。言能以至孝和諧頑嚚昬傲，使進進以善自治，不至於姦惡。諧，戸皆反。烝，之承反。姦，古顔反。"
                },
                {
                    "paragraph": "帝曰：我其試哉！",
                    "zhushu": "言欲試舜，觀其行迹。"
                },
                {
                    "paragraph": "女于時，觀厥刑于二女。",
                    "zhushu": "女妻，刑法也。堯於是以二女妻舜，觀其法度，接二女以治家，觀治國。女干，尼據反。妻，千計反。"
                },
                {
                    "paragraph": "𨤲降二女于嬀汭，嬪于虞。",
                    "zhushu": "降下嬪婦也。舜爲匹夫，能以義理下帝女之心於所居嬀水之汭，使行婦道於虞氏。嬀，居危反。汭，如銳反，水之内也。杜預注左傳云：水之隈曲曰汭。嬪，毗人反。"
                },
                {
                    "paragraph": "帝曰：欽哉！",
                    "zhushu": "歎舜能修己行敬以安人，則其所能者大矣。重言：欽哉九本篇一。舜典三，益稷二，大禹謨、微子之命、冏命各一。"
                }
            ]
        },
        {
            "name": "虞書舜典第二",
            "paragraphs": [
                {
                    "paragraph": "虞書舜典第二",
                    "zhushu": "",
                    "type": 1
                },
                {
                    "paragraph": "虞舜側微，",
                    "zhushu": "爲庶人故微賤。"
                },
                {
                    "paragraph": "堯聞之聦明，將使嗣位，歷試諸難，",
                    "zhushu": "嗣，繼也。試以治民之難事。難，乃丹反。"
                },
                {
                    "paragraph": "作舜典。舜典：",
                    "zhushu": "典之義與堯同。"
                },
                {
                    "paragraph": "曰若稽古帝舜，",
                    "zhushu": "亦言其順考古道而行之。重意：若稽古四詳附堯典。"
                },
                {
                    "paragraph": "曰重華協于帝；",
                    "zhushu": "華謂文德，言其光又重合於堯，俱聖明。曰若稽古，帝舜曰重華協于帝。此十二字是姚方興所上，孔氏傳本無。阮孝緒七録亦云。然方興本此下更有濬哲文明，温恭允塞，𤣥德升聞，乃命以位，凡二十八字，異，聊出之，於王注無施也。重意：重華協于帝，顧命宣重光。"
                },
                {
                    "paragraph": "濬哲文明，温恭允塞。",
                    "zhushu": "濬，深。哲，智也。舜有深智文明温恭之德，信允塞上下。重意：濬哲文明：堯典：欽明文思。"
                },
                {
                    "paragraph": "𤣥德升聞，乃命以位，",
                    "zhushu": "𤣥謂幽潜，潜行道德，升聞天朝，遂見徵用。"
                },
                {
                    "paragraph": "愼徽五典，五典克從。",
                    "zhushu": "徽，美也。五典，五常之教。父義、母慈、兄友、弟恭、子孝。舜愼美篤行斯道，舉八元，使布之於四方，五教能從，無違命。徽，許韋反。王云：美，馬云：善也。從，才容反。八元，左傳：髙辛氏有才子八人：伯奮、仲堪、叔獻、季仲、伯虎、仲熊、叔豹、季貍，忠肅、恭懿，宣慈、惠和，天下之民謂之八元。重意：愼徽五典，五典克從。皐陶謨，勑我五典五悙哉。"
                },
                {
                    "paragraph": "納于百揆，百揆時叙。",
                    "zhushu": "揆，度也。度百事，揔百官。納舜於此官，舜舉八凱，使揆度百事，百事時叙，無廢事業。揆，葵癸反。凱，開在反。左傳：髙陽氏有才子八人，蒼舒、隤敳、檮戭、大臨、尨降、庭堅、仲容、叔逹。齊聖廣淵，明允篤誠，天下之民謂之八凱。"
                },
                {
                    "paragraph": "賔于四門，四門穆穆。",
                    "zhushu": "穆穆，美也。四門，四方之門。舜流四凶族，四方諸侯來朝者，舜賔迎之，皆有美德，無凶人。"
                },
                {
                    "paragraph": "互注。",
                    "zhushu": "左文公十八年：故虞書數舜之功，曰：愼徽五典，五典克從，無違教也。曰：納于百揆，百揆時叙，無廢事也。曰：賔于四門，四門穆穆，無凶人也。"
                },
                {
                    "paragraph": "納于大麓，烈風雷雨弗迷。",
                    "zhushu": "麓，録也。納舜使大録萬機之政，隂陽和，風雨時，各以其節，不有迷錯愆伏，明舜之德合於天。麓音鹿，王云：録也。馬、鄭云：山足也。愆，起䖍反。"
                },
                {
                    "paragraph": "帝曰：格，汝舜，詢事考言，乃言厎可績，三載，汝陟帝位。",
                    "zhushu": "格來詢謀，乃汝厎致。陟，升也。堯呼舜曰：來！汝所謀事，我考汝言。汝言致，可以立功三年矣。三載考績，故命使升帝位，將禪之。詢音荀。厎，之履反，玉云：致也。馬云：定也。本或作㕄，非。重意：帝曰：格汝舜。大禹謨：帝曰：格汝禹。重言：乃言底可績，二又見皐陶謨。"
                },
                {
                    "paragraph": "舜讓于德，弗嗣。",
                    "zhushu": "辭讓於德不堪，不能嗣成帝位。"
                },
                {
                    "paragraph": "正月上日，受終于文祖。",
                    "zhushu": "上日。朔日也。終。謂堯終帝位之事。文祖者。堯文德之祖廟。正音政。又音征。王云：文祖。廟名。馬云。丈祖。天也。天爲文。萬物之祖。故曰文祖。重意：正月上日，受終于文祖。下文：月正元日，舜格于文祖。大禹謨：正月朔旦，受命于神宗。"
                },
                {
                    "paragraph": "在璿璣玉衡，以齊七政。",
                    "zhushu": "在，察也。璿，美玉。璣，衡，王者正天文之器。可運轉者。七政，日月五星各異政。舜察天文，齊七政，以審己當天心與否。璿音旋。"
                },
                {
                    "paragraph": "肆𩔖于上帝，",
                    "zhushu": "堯不聽舜讓。使之攝位。舜察天文。考齊七政。而當天心。故行其事。肆。遂也。𩔖。謂攝位事𩔖遂以攝告天及五帝。王云：上帝。天也。馬云：上帝。太一神。在紫微宫。天之最尊者。重言：肆𩔖于上帝。二又泰誓上無肆字。"
                },
                {
                    "paragraph": "禋于六宗，",
                    "zhushu": "精意以享謂之禋。宗，尊也。所尊祭者，其祀有六。謂四時也，寒暑也，日也、月也、星也，水旱也。祭亦以攝告。禋，音因。王云：絜，祀也。馬云：精意以享也。六宗，王云：四時、寒暑、日月、星、水旱也。馬云：天地四時也。"
                },
                {
                    "paragraph": "望于山川，徧于羣神。",
                    "zhushu": "九州名山大川、五嶽四瀆之屬，皆一時望𥙊之羣神，謂丘陵墳衍，古之聖賢皆祭之。墳，扶云反。衍，音演。重意：望于山川。下文望秩于山川。"
                },
                {
                    "paragraph": "輯五瑞。旣月乃日，覲四岳羣牧，班瑞于羣后。",
                    "zhushu": "輯、歛、旣，盡，覲見，班還后君也。舜歛公侯伯子男之瑞圭璧，盡以正月中，乃日日見四岳及九州牧監，還五瑞於諸侯，與之正始。輯，徐音集，王云：合，馬云：歛也。瑞，垂僞反，信也。牧，牧養之牧，徐音目。"
                },
                {
                    "paragraph": "歳二月，東廵守，至于岱宗，柴；",
                    "zhushu": "諸侯爲天子守土，故稱守。廵行之旣，班瑞之明月，乃順春東廵岱宗，泰山爲四岳所宗。燔柴𥙊天告至。廵，似遵反，徐養純反。守，時救反，本或作狩。岱音代，泰山也。柴，士皆反。爾雅𥙊天曰燔柴。馬云：𥙊時積柴，加牲其上而燔之。行，下孟反。燔，扶𡊮反，又扶云反。"
                },
                {
                    "paragraph": "望秩于山川，",
                    "zhushu": "東岳，諸侯境内名山大川，如其秩次。望𥙊之。謂五岳牲禮視三公，四瀆視諸侯，其餘視伯、子、男。瀆，徒木反。"
                },
                {
                    "paragraph": "肆覲東后。",
                    "zhushu": "遂見東方之國君。"
                },
                {
                    "paragraph": "協時月，正日，同律度量衡，",
                    "zhushu": "合四時之氣節。月之大小。日之甲乙。使齊一也。律、法制及尺丈斛斗斤兩皆均同。同律。王云。同，齊也。律，六律也。馬云：律，法也。鄭云：隂吕，陽律也。度，如字。丈，尺也。量，力尚反。斗，斛也。衡，稱也。重意：協時月正日：堯典：曆象日月星辰，敬授人時。"
                },
                {
                    "paragraph": "修五禮、五玉、",
                    "zhushu": "修吉凶賔軍嘉之禮，五等諸侯執其玉。"
                },
                {
                    "paragraph": "三帛、二生、一死贄。",
                    "zhushu": "三帛，諸侯丗，子執纁，公之孤執𤣥，附庸之君執黄。二生，卿執羔，大夫執鴈，一死，士執雉。玉帛，生死，所以爲贄以見之。贄音至，本又作摯。纁，許云反。"
                },
                {
                    "paragraph": "如五器，卒乃復。",
                    "zhushu": "卒，終，復，還也。器，謂圭璧。如五器，禮終則還之。三帛。生死則否。復，扶又反，下同。還音旋。"
                },
                {
                    "paragraph": "五月南廵守，至于南岳，如岱禮。",
                    "zhushu": "南岳衡山自東岳南廵，五月至。"
                },
                {
                    "paragraph": "八月西廵守，至于西岳，如𥘉。",
                    "zhushu": "西岳華山。𥘉謂岱宗。華，胡化反。華山在弘農。"
                },
                {
                    "paragraph": "十有一月朔廵守，至于北岳，如西禮。",
                    "zhushu": "北岳𢘆山有如字，徐于救反。如西禮，方興本同，馬本作如𥘉。"
                },
                {
                    "paragraph": "歸，格于藝祖，用特。",
                    "zhushu": "廵守四岳，然後歸，告至文祖之廟。藝，文也。言祖則考著，特一牛。藝，魚丗反。馬，王云：禰也。重意：歸格于藝祖。下文舜格于文祖。"
                },
                {
                    "paragraph": "五載一廵守，羣后四朝。",
                    "zhushu": "各㑹朝于方岳之下，凡四處，故曰四朝。將說敷奏之事，故申言之。堯、舜同道，舜攝則然，堯又可知。四朝，馬、王皆云：四靣朝於方岳之下。鄭云：四朝，四季朝京師也。朝，直遥反，注同。重意：五載一廵守。周官。又六年，王乃時廵羣后四朝。周官，諸侯名。朝于方岳。"
                },
                {
                    "paragraph": "敷奏以言，明試以功，車服以庸。",
                    "zhushu": "敷、陳、奏，進也。諸侯四朝，各使陳進治理之言，明試其言，以要其功，功成則賜車服，以表顯其能用。敷音孚。重言：敷奏以言，明試以功，車服以庸。二重見益稷。奏字作納，試字作庶。"
                },
                {
                    "paragraph": "肇十有二州，",
                    "zhushu": "肇，始也。禹治水之後，舜分冀州爲幽州、并州，分青州爲營州，始置十二州。肇，音兆。十有二州，謂冀、兖、青、徐、荆、揚、豫、梁、雍、并、幽、營也。"
                },
                {
                    "paragraph": "封十有二山，濬川，",
                    "zhushu": "封，大也。毎州之名山殊大者，以爲其州之鎭有流川，則深之使通利。濬，荀俊反。"
                },
                {
                    "paragraph": "象以典刑，",
                    "zhushu": "象，法也。法用常刑，用不越法。"
                },
                {
                    "paragraph": "流宥五刑，",
                    "zhushu": "宥，寛也。以流放之法寛五刑。宥。音又。馬云。宥，三宥也。"
                },
                {
                    "paragraph": "鞭作官刑，",
                    "zhushu": "以鞭爲治官事之刑。"
                },
                {
                    "paragraph": "扑作教刑，",
                    "zhushu": "扑，榎楚也。不勤道業則撻之。扑，普卜反，徐敷卜反。榎，皆雅反。"
                },
                {
                    "paragraph": "金作贖刑。",
                    "zhushu": "金，黃金。誤而入刑，出金以贖罪。贖，石欲反，徐音樹。"
                },
                {
                    "paragraph": "眚災肆赦，怙終賊刑。",
                    "zhushu": "眚、過災害，肆，緩。賊殺也。過而有害，當緩赦之。怙姦自終，當刑殺之。眚，所景反。怙音戸。"
                },
                {
                    "paragraph": "欽哉，欽哉！惟刑之恤哉！",
                    "zhushu": "舜陳典刑之義，勑天下使敬之，憂欲得中。恤，峻律反憂也。重言：欽哉九。本篇三。益稷二，堯典、禹謨、微子之命、囧命各一。"
                },
                {
                    "paragraph": "流共工于幽洲，",
                    "zhushu": "象共滔天，足以惑丗，故流放之幽洲。北裔水中可居者曰洲。共音恭。左傳：少皡氏有不才子，毀信廢忠，崇飾惡言，靖譛庸回，服讒蒐慝，以誣盛德，天下之民謂之窮竒。杜預云：即共工。裔，以制反。"
                },
                {
                    "paragraph": "放驩兠于崇山，",
                    "zhushu": "黨於共工，罪惡同崇山南裔。驩，呼端反。兠，丁侯反。左傳：帝鴻氏有不才子，掩義隱賊，好行凶德，醜𩔖惡物，頑嚚不友，是與比周，天下之民謂之渾敦。杜預云：即驩兠也。帝鴻，黃帝也。"
                },
                {
                    "paragraph": "竄三苗于三危，",
                    "zhushu": "三苗，國名，縉雲氏之後爲諸侯，號饕餮。三危，西裔。竄，七亂反。三苗，馬、王云：國名，縉雲氏之後爲諸侯，蓋饕餮也。左傳：縉雲氏有不才子，貪于飲食，冒于貨賄，侵欲崇侈，不可盈厭，聚歛積實，不知紀極，不念孤寡，不恤窮匱，天下之民，以比三凶，謂之饕餮。杜預云：縉雲，黄帝時官名，非帝子孫，故以比三凶也。貪財曰饕，貪食曰餮。縉音𣈆。饕，土刀反。餮，他節反。"
                },
                {
                    "paragraph": "殛鯀于羽山，",
                    "zhushu": "方命圯族，績用不成，殛、竄、放、流，皆誅也。異其文，述作之體。羽山，東裔在海中。殛，紀力反。鯀，故本反。左傳：顓頊氏有不才子，不可教訓，不知話言，告之則頑，舎之則嚚，傲很明德，以亂天常，天下之民謂之檮杌。杜預云：即鯀也。檮杌，凶頑無儔匹之貌。"
                },
                {
                    "paragraph": "四罪而天下咸服。",
                    "zhushu": "皆服舜用刑當其罪，故作者先敘典刑，而連引四罪，明皆徴用所行，於此揔見之。互註：左文公十八年：舜臣堯，賔于四門，流四凶族：渾敦、窮竒、檮杌、饕餮，投諸四裔，以禦魑魅。是以堯崩而天下如一，同心戴舜，以爲天子。"
                },
                {
                    "paragraph": "二十有八載，帝乃殂落，",
                    "zhushu": "殂落，死也。堯年十六，即位七十載，求禪試舜三載，自正月上日至崩二十八載，堯凡壽一百一十七。𡻕殂，才枯反。"
                },
                {
                    "paragraph": "百姓如喪考妣；",
                    "zhushu": "考妣父母。言百官感德思慕。喪，如字，又息浪反。妣，必禮反。父曰考，母曰妣。"
                },
                {
                    "paragraph": "三載，四海遏密八音。",
                    "zhushu": "遏，絶。密，静也。八音，金、石、絲、竹、匏、土、革、木。四夷絶音三年，則華夏可知。言盛德恩化所及者逺。遏，安葛反，或音謁。八音，謂金鐘也，石，磬也。絲，琴瑟也。竹箎，笛也。匏，笙也。土，塤也。革，鼔也。木柷敔也。匏，白交反。"
                },
                {
                    "paragraph": "月正元日，舜格于文祖。",
                    "zhushu": "月正，正月元日，上日也。舜服堯喪三年畢，將即政，故復至文祖廟告。復，扶又反。重意：月正元日，舜格于文祖。篇首：正月上日，受終于文祖，又歸格于藝祖。又大禹謨：正月朔旦，受命于神宗。"
                },
                {
                    "paragraph": "詢于四岳，闢四門，",
                    "zhushu": "詢，謀也。謀政治于四岳，開闢四方之門未開者，廣致衆賢。闢，婢亦反，徐甫亦反。"
                },
                {
                    "paragraph": "明四目，逹四聦。",
                    "zhushu": "廣視聽於四方，使天下無壅塞。重意：明四目，逹四聦。太甲上：視逺惟明，聽德惟聦。"
                },
                {
                    "paragraph": "咨十有二牧，曰：食哉，惟時！",
                    "zhushu": "咨，亦謀也。所重在於民食，惟當敬授民時。"
                },
                {
                    "paragraph": "柔逺能邇，悙德允元，",
                    "zhushu": "柔、安、邇、近、惇，厚也。元，善之長，言當安逺乃能安近厚，行德信，使足長善。悙音敦。長，丁丈反，下同。重意：柔逺能邇三本篇。顧命、文侯之命各一。"
                },
                {
                    "paragraph": "而難任人，蠻夷率服。",
                    "zhushu": "任佞，難拒也。佞人斥逺之，則忠信昭於四夷，皆相率而來服。難，乃旦反。任音壬，又而鴆反。"
                },
                {
                    "paragraph": "舜曰：咨！四岳，有能奮庸熈帝之載，",
                    "zhushu": "奮，起、庸，功。載，事也。訪羣臣有能起發其功，廣堯之事者。言舜曰以別堯。奮，弗運反。重言：咨四岳四下。文一。堯典二。"
                },
                {
                    "paragraph": "使宅百揆，亮采惠疇？",
                    "zhushu": "亮、信、惠，順也。求其人使居百揆之官，信立其功，順其事者誰乎？"
                },
                {
                    "paragraph": "僉曰：伯禹作司空。",
                    "zhushu": "四岳同辭而對。禹代鯀爲崇伯，入爲天子司空，治洪水有成功，言可用之。重言：僉曰五。堯典一。本篇四。"
                },
                {
                    "paragraph": "帝曰：俞，咨！禹，汝平水土，惟時懋哉！",
                    "zhushu": "然其所舉，稱禹前功以命之。懋，勉也。惟居是百揆，勉行之。俞，以朱反。懋音茂，王云：勉也。馬云：美也。重言：帝曰俞十二本篇八，詳附堯典。〇咨禹二重見大禹謨。〇汝平水土。吕刑：禹平水土。懋哉四本篇。禹謨一，皐陶謨二。"
                },
                {
                    "paragraph": "禹拜稽首，讓于稷、契曁皐陶。",
                    "zhushu": "居稷官者，棄也。契、皐陶，二臣名。稽首，首至地。稽音啓。稽首，首至地，臣事君之禮。契，息列反。陶音遥。"
                },
                {
                    "paragraph": "帝曰：俞，汝往哉！",
                    "zhushu": "然其所推之賢，不詐其讓，勑使往宅百癸。重言：汝往哉！二後見蔡仲之命。"
                },
                {
                    "paragraph": "帝曰：棄，黎民阻飢，汝后稷，播時百榖。",
                    "zhushu": "阻、難、播，布也。衆人之難在於飢，汝后稷布種是百榖以濟之，美其前功以勉之。阻，莊吕反，王云：難也。播，波左反。重意：汝后稷，播時百榖。吕刑：稷降播種，農殖嘉榖。"
                },
                {
                    "paragraph": "帝曰：契，百姓不親，五品不遜，",
                    "zhushu": "五品，謂五常。遜。順也。"
                },
                {
                    "paragraph": "汝作司徒，敬敷五教，在寛。",
                    "zhushu": "布五常之教，務在寛，所以得人心，亦美其前功。"
                },
                {
                    "paragraph": "帝曰：皐陶，蠻夷猾夏，寇賊姦宄，",
                    "zhushu": "猾，亂也。夏，華夏。羣行攻劫曰宼，殺人曰賊，在外曰姦，在内曰宄，言無教所致。猾，戸八反。寇，苦豆反。宄音軌。"
                },
                {
                    "paragraph": "汝作士，五刑有服，",
                    "zhushu": "士，理官也。五刑：墨、劓、剕、宫、木辟。服，從也。言得輕重之中正。劓，魚器反，截鼻也。剕，扶味反，刖足也。大辟，婢亦反，死刑也。重言：汝作士二重，見禹謨。"
                },
                {
                    "paragraph": "五服三就。",
                    "zhushu": "旣從五刑。謂服罪也。行刑當就三處：大罪於原野，大夫於朝，士於市。處，昌慮反。朝，直遥反。"
                },
                {
                    "paragraph": "五流有宅，五宅三居。",
                    "zhushu": "謂不忍加刑，則流放之，若四凶者。五刑之流，各有所居，五居之差，有三等之居，大罪四裔，次九州之外，次千里之外。"
                },
                {
                    "paragraph": "惟明克允。",
                    "zhushu": "言皐陶能明信五刑，施之逺近蠻夷猾夏，使咸信服，無敢犯者。因禹讓三臣，故歷述之。"
                },
                {
                    "paragraph": "帝曰：疇若予工？僉曰：垂哉！",
                    "zhushu": "問：誰能順我百工事者？朝臣舉垂。垂，臣名。垂如字，徐又音睡。"
                },
                {
                    "paragraph": "帝曰：俞，咨！垂，汝共工。",
                    "zhushu": "共謂供其職事。共音恭。"
                },
                {
                    "paragraph": "垂拜稽首，讓于殳斨曁伯與。",
                    "zhushu": "殳斨、伯與二臣名。斨，七良反。與音餘。"
                },
                {
                    "paragraph": "帝曰：俞，往哉！汝諧。",
                    "zhushu": "汝能諧和此官。重言：往哉七本篇二。盤庚、微子、康誥、畢命、文侯之命各一。○往哉汝諧二。重見下文。"
                },
                {
                    "paragraph": "帝曰：疇若予上下草木鳥獸？僉曰：益哉！",
                    "zhushu": "上，謂山。下謂澤。順，謂施其政教。取之有時，用之有節。言伯益能之。益，皐陶子也。重意：疇若予上下草木鳥獸，伊訓曁，鳥獸魚鼈咸若。"
                },
                {
                    "paragraph": "帝曰：俞，咨！益，汝作朕虞。",
                    "zhushu": "虞。掌山澤之官。"
                },
                {
                    "paragraph": "益拜稽首，讓于朱虎、熊羆。帝曰：俞，往哉！汝諧。",
                    "zhushu": "朱虎、熊羆，二臣名。垂、益所讓四人，皆在元凱之中。羆，彼皮反。"
                },
                {
                    "paragraph": "帝曰：咨！四岳，有能典朕三禮？僉曰：伯夷。",
                    "zhushu": "三禮，天地人之禮。伯夷，臣名，姜姓。重言：咨四岳四。堯典三。本篇一。"
                },
                {
                    "paragraph": "帝曰：俞，咨！伯，汝作秩宗。",
                    "zhushu": "秩序，宗，尊也。主郊廟之官。"
                },
                {
                    "paragraph": "夙夜惟寅，直哉惟清。",
                    "zhushu": "夙，早也。言早夜敬思其職，典禮施政教，使正直而清明。寅如字，徐音夷。"
                },
                {
                    "paragraph": "伯拜稽首，讓于夔、龍。",
                    "zhushu": "夔、龍二臣名。夔，求龜反。"
                },
                {
                    "paragraph": "帝曰：俞，往，欽哉！",
                    "zhushu": "然其賢不許讓。重言：往欽哉。三堯典本篇。益稷各一。"
                },
                {
                    "paragraph": "帝曰：夔，命汝典樂，教冑子，",
                    "zhushu": "胄，長也。謂元子以下至卿大夫子弟，以歌詩蹈之舞之，教長國子，中和祗庸孝友。胄，直又反。王云：胄子，國子也。馬云：胄，長也。教長天下之子弟。"
                },
                {
                    "paragraph": "直而温，寛而栗，",
                    "zhushu": "教之正直而温和，寛弘而能莊栗。栗，戰栗也。重言：直而温，寛而栗，二重見皐陶謨。"
                },
                {
                    "paragraph": "剛而無虐，簡而無傲。",
                    "zhushu": "剛失入虐，簡失入傲，教之以防其失。重意：剛而無虐，簡而無傲。皐陶謨：簡而廉，剛而塞。"
                },
                {
                    "paragraph": "詩言志，歌永言，",
                    "zhushu": "謂詩言志以導之，歌詠其義以長其言。永，徐音詠，又如字。"
                },
                {
                    "paragraph": "聲依永，律和聲。",
                    "zhushu": "聲，謂五聲，宫、商、角、徴、羽。律，謂六律、六吕，十二月之音氣，言當依聲律以和樂。"
                },
                {
                    "paragraph": "八音克諧，無相奪倫，神人以和。",
                    "zhushu": "倫，理也。八音能諧，理不錯奪，則神人咸和，命䕫使勉之。"
                },
                {
                    "paragraph": "夔曰：於，予擊石拊石，百獸率舞。",
                    "zhushu": "石，磬也。磬，音之清者。拊，亦擊也。舉清者和，則其餘音皆從矣。樂感百獸，使相率而舞，則神人和可知。於，如字，或音烏而絶句者，非。拊音撫，徐音府。重言：於予擊石拊石，百獸率舞。二重見益稷。"
                },
                {
                    "paragraph": "帝曰：龍，朕堲讒說殄行，震驚朕師，",
                    "zhushu": "堲，疾、殄、絶、震，動也。言我疾讒說絶君子之行，而動驚我衆，欲遏絶之。堲，徐在力反。讒，切韻仕咸反。說如字，注同，徐失銳反。殄，切韻徒典反。行，下孟反。注同。"
                },
                {
                    "paragraph": "命汝作納言，夙夜出納朕命，惟允。",
                    "zhushu": "納言，喉舌之官。聽下言納於上，受上言宣於下，必以信。喉，音侯。重意：命汝作納言，益、稷以岀納。五言，○夙夜出納朕命，說命朝夕納誨。"
                },
                {
                    "paragraph": "帝曰：咨！汝二十有二人，",
                    "zhushu": "禹、垂、益、伯夷、䕫、龍六人，新命有職四岳十二牧，凡二十二人，特勑命之。"
                },
                {
                    "paragraph": "欽哉！惟時亮天功。",
                    "zhushu": "各敬其職，惟是乃能信立天下之功。重言：欽哉九。本篇三。益稷二。堯典、大禹謨、微子之命、囧命各一。"
                },
                {
                    "paragraph": "三載考績，三考，黜陟幽明，",
                    "zhushu": "三年有成，故以考功。九𡻕則能否幽明有别，黜退其幽者，陞進其明者。黜，丑律反。重意：三考黜陟幽明。周官：王乃大明黜陟。"
                },
                {
                    "paragraph": "庶績咸熈，分北三苗。",
                    "zhushu": "考績法明，衆功皆廣。三苗幽闇，君臣善否，分北流之，不令相從。善惡明。北，如字，又音佩。令，力呈反。重言：庶績咸熈二前見堯典。又皐陶謨：庶績其凝。"
                },
                {
                    "paragraph": "舜生三十徴庸，",
                    "zhushu": "言其始見試用。"
                },
                {
                    "paragraph": "三十在位，",
                    "zhushu": "歷試二年，攝位二十八年。"
                },
                {
                    "paragraph": "五十載，陟方乃死。",
                    "zhushu": "方，道也。舜即位五十年，升道南方廵守，死於蒼梧之野而葬焉。三十徵庸，三十在位，服喪三年，其一在三十之數，爲天子五十年，凡壽百一十二𡻕。"
                },
                {
                    "paragraph": "帝𨤲下土，方設居，方",
                    "zhushu": "言舜理四方諸侯，各設其官，居其方。𨤲，力之反。馬云：賜也，理也。下土絶句。一讀至方字絶句。"
                },
                {
                    "paragraph": "別生。分𩔖",
                    "zhushu": "生，姓也。別其姓族，分其𩔖，使相從。别，彼列反。分，方云反，徐扶問反。"
                },
                {
                    "paragraph": "作汩，作",
                    "zhushu": "汩、治、作，興也。言其治民之功興，故爲汩作之篇。亡。汩音骨。"
                },
                {
                    "paragraph": "九，共九篇。槀飫",
                    "zhushu": "槀勞飫賜也凡十一篇皆亡共音恭王已勇反法也馬同槀苦報反飫於庶反槀飫亦書篇名也汩作等十一篇同此序其文皆亡而序與百篇之序同編故存今馬鄭之徒百篇之序揔爲一卷孔以各冠其篇首而亡篇之序即隨其次第居見存者之間衆家經文並盡此唯王注本下更有汩作九共故逸故亦作古"
                }
            ]
        },
        {
            "name": "虞書大禹謨第三",
            "paragraphs": [
                {
                    "paragraph": "虞書大禹謨第三",
                    "zhushu": "",
                    "type": 1
                },
                {
                    "paragraph": "皐陶矢厥謨，",
                    "zhushu": "矢，陳也。皐音髙。陶音遥。"
                },
                {
                    "paragraph": "禹成厥功，",
                    "zhushu": "陳其成功。"
                },
                {
                    "paragraph": "帝舜申之，",
                    "zhushu": "申，重也。重美二子之言。重，直用反。"
                },
                {
                    "paragraph": "作《大禹》、《皐陶謨》、",
                    "zhushu": "大禹謀九功，皐陶謀九德。"
                },
                {
                    "paragraph": "《益稷》。",
                    "zhushu": "凢三篇。"
                },
                {
                    "paragraph": "《大禹謨》，",
                    "zhushu": "禹稱大，大其功。謨，謀也。"
                },
                {
                    "paragraph": "曰若稽古，大禹",
                    "zhushu": "順考古道而言之。重言：若稽古四本篇。堯典、舜典、皐陶謨。"
                },
                {
                    "paragraph": "曰文命，敷于四海，祗承于帝。",
                    "zhushu": "言其外布文德教命，内則敬承堯舜文命。孔云：文德教命也。先儒云：文命，禹名。"
                },
                {
                    "paragraph": "曰：后克艱厥后，臣克艱厥臣，政乃乂，𥠖民敏德。",
                    "zhushu": "敏，疾也。能知爲君難，爲臣不易，則其政治而衆民皆疾修德。易，以䜴反。治，直吏反。"
                },
                {
                    "paragraph": "帝曰：俞！允若兹，嘉言罔攸伏，野無遺賢，萬邦咸寜。",
                    "zhushu": "攸，所也。善言無所伏，言必用，如此，則賢才在位，天下安。俞，羊朱反。攸音由，徐以帚反。重言：帝曰：俞。十二詳附堯典下。重意：萬邦咸寜。周官：萬國咸寜。洛誥：景命：萬邦咸休。"
                },
                {
                    "paragraph": "稽于衆，舎已從人，不虐無告，不廢困窮，惟帝時克。",
                    "zhushu": "帝，謂堯也。舜因嘉言無所伏，遂稱堯德，以成其義。考衆從人，矜孤愍窮，凡人所輕，聖人所重。舎，音捨。告，故毒反。矜，居陵反。重意：惟帝時克。益稷，惟帝時舉。"
                },
                {
                    "paragraph": "益曰：都！帝德廣運，乃聖乃神，乃武乃文，",
                    "zhushu": "益因舜言，又美堯也。廣，謂所覆者大。運，謂所及者逺。聖無所不通，神妙無方，文經天地，武定禍亂。重意：帝德廣運下文。帝德罔愆。"
                },
                {
                    "paragraph": "皇天眷命，奄有四海，爲天下君。",
                    "zhushu": "眷、視、奄，同也。言堯有此德，故爲天所命，所以勉舜也。○眷，居倦反。奄，於檢反。重意：皇天眷命，太甲微子之命。皇天眷佑，〇爲天下君。洪範爲天下王。"
                },
                {
                    "paragraph": "禹曰：惠迪吉，從逆凶，惟影響。",
                    "zhushu": "迪，道也。順道吉，從逆凶，吉凶之報，如影之隨形，響之應聲，言不虚。迪，徒歷反。響，許丈反。"
                },
                {
                    "paragraph": "益曰：吁！戒哉！儆戒無虞，罔失法度。",
                    "zhushu": "先吁後戒，欲使聽者精其言。虞，度也。無億度，謂無形，戒於無形。備愼深，秉法守度，言有𢘆。吁，况俱反。度，徒布反。虞度，徒洛反。重意：戒哉！㣧征懋戒哉。太甲嗣王戒哉。"
                },
                {
                    "paragraph": "罔遊于逸，罔淫于樂。",
                    "zhushu": "淫，過也。遊逸過樂，敗德之原，富貴所忽，故持以爲戒。樂，音洛。"
                },
                {
                    "paragraph": "任賢勿貳，去邪勿疑，疑謀勿成，百志惟熈。",
                    "zhushu": "一意任賢，果於去邪，疑則勿行，道義所存於心，日以廣矣。去，起吕反。熈，火其反。"
                },
                {
                    "paragraph": "罔違道以干百姓之譽，",
                    "zhushu": "干，求也。失道求名，古人賤之。"
                },
                {
                    "paragraph": "罔咈百姓以從已之欲。",
                    "zhushu": "咈，戾也。專欲難成，犯衆興禍，故戒之。咈，扶弗反。戾，連弟反。"
                },
                {
                    "paragraph": "無怠無荒，四夷來王。",
                    "zhushu": "言天子常戒愼無怠惰荒廢，則四夷歸往之。怠，音待。惰，徒卧反。"
                },
                {
                    "paragraph": "禹曰：於，",
                    "zhushu": "音烏。"
                },
                {
                    "paragraph": "帝念哉！德惟善政，政在養民。",
                    "zhushu": "歎而言念，重其言。爲政以德，則民懷之。重言：帝念哉二下文一。又益稷：帝其念哉。"
                },
                {
                    "paragraph": "水、火、金、木、土、榖惟修。",
                    "zhushu": "言養民之本，在先修六府。"
                },
                {
                    "paragraph": "正德、利用，厚生惟和。",
                    "zhushu": "正德以率下，利用以阜財，厚生以養民，三者和，所謂善政。"
                },
                {
                    "paragraph": "九功惟叙，九叙惟歌。",
                    "zhushu": "言六府三事之功有次叙，皆可歌樂，乃德政之致。樂。音洛。"
                },
                {
                    "paragraph": "戒之用休，董之用威，勸之以九歌，俾勿壞。",
                    "zhushu": "休，美。董，督也。言善政之道，美以戒之，威以督之，歌以勸之，使政勿懷，在此三者而巳。俾，必爾反。壞，乎怪反。互註：左文七年夏書曰。戒之用休。董之用威。勸之以九歌，勿使壞。九功之德皆可歌也。謂之九歌。六府三事。謂之九功。水火金木土榖。謂之六府。正德。利用。厚生。謂之三事。"
                },
                {
                    "paragraph": "帝曰：俞，地平天成，六府三事允治，萬丗永頼，時乃功。",
                    "zhushu": "水土治曰平，五行叙曰成。因禹陳九功而歎美之，言是汝之功，明衆臣不及。重言：帝曰：俞。十二。上文一，餘附堯典〇時乃功三。本篇二。益稷一。互註：左僖二斗四年夏書曰。地平天成。稱也。住云。地平其化。天成其施。上下相稱爲冝。"
                },
                {
                    "paragraph": "帝曰：格汝禹！朕宅帝位三十有三載，耄期倦于勤。汝惟不怠，揔朕師。",
                    "zhushu": "八十九十曰耄，百年曰期頥。言已年老，厭倦萬幾，汝不懈怠於位，稱揔我衆，欲使攝。格，庚白反。朕，直錦反。耄，莫報反。倦，其眷反。頥，以之反。厭，於豔反。懈，工賣反。重意：帝曰：格汝禹。舜典：帝曰：格汝舜。"
                },
                {
                    "paragraph": "禹曰：朕德罔克，民不依。皐陶邁種德，徳乃降，黎民懷之。",
                    "zhushu": "邁、行、種、布、降，下。懐，歸也。言己無德，民所不能依，皐陶布行其德，下治於民，民歸服之。種，章用反。降，工巷反。重言：黎民懷之二本篇一。皐陶謨一。"
                },
                {
                    "paragraph": "帝念哉！",
                    "zhushu": ""
                },
                {
                    "paragraph": "念兹在兹，釋兹在兹。",
                    "zhushu": "兹，此釋廢也。念此人在此功，廢此人在此罪，言不可誣。重言：帝念哉二見上文。互註：左襄二十三年仲尼曰。知之難也。有臧武仲之知。而不容於魯國。抑有由也。作不順而施不恕也。夏書曰。念兹在兹。順事恕施也。"
                },
                {
                    "paragraph": "名言兹在兹，允出兹在兹。惟帝念功！",
                    "zhushu": "名言此事，必在此義；信出此心，亦在此義。言皐陶之德，以義爲主，所冝念之。互註：左襄二十一年夏書曰。念兹在兹。名言兹在兹。允出兹在兹。惟帝念功。將謂由己壹也。信由己壹。而後功可念也。住云。言非但意念而己。蓋須信己誠至。"
                },
                {
                    "paragraph": "帝曰：皐陶！惟兹臣庶，罔或干予正，",
                    "zhushu": "或有也。無有干我，正言順命。"
                },
                {
                    "paragraph": "汝作士，明于五刑，以弼五教。期于予治，",
                    "zhushu": "弼、輔、期，當也。歎其能以刑輔教，當於治體。當，丁浪反，又如字。"
                },
                {
                    "paragraph": "〇重言",
                    "zhushu": "汝作士二。前見舜典。"
                },
                {
                    "paragraph": "刑期于無刑，民恊于中。時乃功，懋哉！",
                    "zhushu": "雖或行刑，以殺止殺，終無犯者。刑期於無所刑，民皆合於大中之道，是汝之功。勉之！懋音茂。重意：民協于中吕刑。士制百姓于刑之中。重言：時乃功三。本篇二。益稷一。〇懋哉四。舜典二。本篇二。"
                },
                {
                    "paragraph": "皐陶曰：帝德罔愆。臨下以簡，御衆以寛；",
                    "zhushu": "愆，過也。善則稱君，人臣之義。愆，起䖍反。"
                },
                {
                    "paragraph": "罰弗及嗣，賞延于丗；",
                    "zhushu": "嗣亦丗，俱謂子。延及也。父子罪不相及而及其賞，道德之政。"
                },
                {
                    "paragraph": "宥過無大，刑故無小；",
                    "zhushu": "過誤所犯，雖大必宥；不忌故犯，雖小必刑。宥音又。"
                },
                {
                    "paragraph": "罪疑惟輕，功疑惟重。",
                    "zhushu": "刑疑附輕，賞疑從重，忠厚之至。"
                },
                {
                    "paragraph": "與其殺不辜，寜失不經。好生之德，洽于民心，兹用不犯于有司。",
                    "zhushu": "辜，罪。經，常。司，主也。皐陶因帝勉已，遂稱帝之德，所以明民不犯上也。寜失不常之罪，不枉不辜之善，仁愛之道。辜音孤。好，呼報反。重意：好生之德，洽于民心。畢命，道洽政治，澤潤生民。互註：左襄二十六年。善爲國者。賞不僣而刑不濫。賞僣則懼及淫人。刑濫則懼及善人。若不幸而過。寜僣無濫。與其失善。寜其利淫。無善人則國從之。故夏書曰。與其殺不辜。寜失不經。懼失善也。詩曰。人之云亡。邦國殄瘁。無善人之謂也。"
                },
                {
                    "paragraph": "帝曰：俾予從欲以治，四方風動，惟乃之休。",
                    "zhushu": "使我從心所欲，而政以治民，動順上命，若草應風，是汝能明刑之美也。"
                },
                {
                    "paragraph": "帝曰：來，禹，降水儆予，成允成功，惟汝賢。",
                    "zhushu": "水性流下，故曰下水。儆，戒也。能成聲教之信，成治水之功。言禹最賢，重美之。儆，居領反。重，直用反。重言：帝曰：來。禹二又益稷。"
                },
                {
                    "paragraph": "克勤于邦，克儉于家，不自滿假，惟汝賢。",
                    "zhushu": "滿，謂盈實。假，大也。言禹惡衣薄食，卑其宫室，而盡力爲民，執心謙冲，不自盈大。假，工雅反。盡，津忍反。爲，于僞反。"
                },
                {
                    "paragraph": "汝惟不矜，天下莫與汝爭能；汝惟不伐，天下莫與汝爭功。",
                    "zhushu": "自賢曰矜，自功曰伐。言禹推善讓人而不失其能，不有其勞而不失其功，所以能絶衆人。"
                },
                {
                    "paragraph": "予懋乃德，嘉乃丕績。天之曆數在汝躬，汝終陟元后。",
                    "zhushu": "丕，大也。曆數，謂天道元大也。大君，天子。舜善禹有治水之大功，言天道在汝身，汝終當升爲天子。丕，普悲反。"
                },
                {
                    "paragraph": "人心惟危，道心惟微，惟精惟一，允執厥中。",
                    "zhushu": "危則難安，微則難明，故戒以精一，信執其中。重意：惟精惟一，咸有一德。惟和惟一，〇允執厥中。仲虺建中于民。"
                },
                {
                    "paragraph": "無稽之言勿聽，弗詢之謀勿庸。",
                    "zhushu": "無考無信驗，不詢專獨，終必無成，故戒勿聽用。聽，徐天定反。"
                },
                {
                    "paragraph": "可愛非君？可畏非民？",
                    "zhushu": ""
                },
                {
                    "paragraph": "衆非元后何戴？后非衆罔與守邦。",
                    "zhushu": "民以君爲命，故可愛；君失道，民叛之，故可畏。言衆戴君以自存，君恃衆以守國，相須而立。重意：衆非元后何戴？后非衆，罔與守邦太甲。民非后，罔克胥匡以生；后非民，罔以辟四方咸有一德。后非民，罔使；民非后，罔事。"
                },
                {
                    "paragraph": "欽哉！愼乃有位，敬修其可願。四海困窮，天禄永終。",
                    "zhushu": "有位，天子位。可願，謂道德之美。困窮，謂天民之無告者。言爲天子勤此三者，則天之禄籍，長終汝身。重言：欽哉九本篇二。餘附堯典。重意：愼乃有位。益稷：愼乃在位。"
                },
                {
                    "paragraph": "惟口。出好興戎，朕言不再。",
                    "zhushu": "好謂賞善，戎謂伐惡。言口榮辱之主，慮而宣之，成於一也。出，如字，徐尺遂反。好如字，徐許到反。"
                },
                {
                    "paragraph": "禹曰：枚卜功臣，惟吉之從。",
                    "zhushu": "枚，謂歷卜之而從其吉，此禹讓之志。枚，音梅。"
                },
                {
                    "paragraph": "帝曰：禹，",
                    "zhushu": ""
                },
                {
                    "paragraph": "官占，惟先蔽志。昆命于元龜。",
                    "zhushu": "帝王立卜占之官，故曰官占。蔽，斷昆後也。官占之法，先斷人志，後命於元龜，言志定然後卜。蔽，必丗反，徐甫丗反。斷，丁亂反。"
                },
                {
                    "paragraph": "朕志先定，詢謀僉同，鬼神其依，龜筮協從，卜不習吉。",
                    "zhushu": "習，因也。言巳謀之於心，謀及卜筮，四者合從，卜不因吉，無所枚卜。僉，七潜反。重意：卜不習吉，金縢三、龜一，習吉。"
                },
                {
                    "paragraph": "禹拜稽首，固辭。",
                    "zhushu": "再辭曰：固。"
                },
                {
                    "paragraph": "帝曰：母，惟汝諧。",
                    "zhushu": "言母所以禁其辭。禹有大功德，故能諧和元后之任。禁，今鴆反，又音金。"
                },
                {
                    "paragraph": "正月朔旦，受命于神宗。",
                    "zhushu": "受舜終事之命。神宗，文祖之宗廟，言神尊之。正音政，又音征。重意：正月朔旦，受命于神宗。舜典：正月上日，受終于文祖。又月正元日，舜格于文祖。"
                },
                {
                    "paragraph": "率百官若帝之𥘉。",
                    "zhushu": "順舜𥘉攝帝位故事，奉行之。"
                },
                {
                    "paragraph": "帝曰：咨，禹，惟時有苗弗率，汝徂征。",
                    "zhushu": "三苗之民數干王誅，率、循、徂，往也。不循帝道，言亂逆，命禹討之。數音朔。重言：咨禹二前見舜典。"
                },
                {
                    "paragraph": "禹乃㑹羣后，誓于師曰：濟濟有衆，咸聽朕命。",
                    "zhushu": "㑹諸侯共伐有苗，軍旅曰誓。濟濟，衆盛之貌。濟濟，子禮反。重意：濟濟有衆，咸聽朕命。泰誓：西土有衆，咸聽朕言。"
                },
                {
                    "paragraph": "蠢兹有苗，昬迷不恭，",
                    "zhushu": "蠢，動。昬，闇也。言其所以宜討之。蠢，春允反。"
                },
                {
                    "paragraph": "侮慢自賢，反道敗德。",
                    "zhushu": "狎侮先王，輕慢典教，反正道，敗德義。侮，亡甫反。慢，亡諌反。"
                },
                {
                    "paragraph": "君子在野，小人在位，",
                    "zhushu": "廢仁賢，任姦佞。"
                },
                {
                    "paragraph": "民棄不保，天降之咎。",
                    "zhushu": "言民叛天災之咎，其九反。"
                },
                {
                    "paragraph": "肆予以爾衆士，奉辭罰罪。",
                    "zhushu": "肆，故也。辭謂不恭。罪謂侮慢以下事。"
                },
                {
                    "paragraph": "爾尚一乃心力，其克有勲。",
                    "zhushu": "尚庶幾一汝心力，以從我命。"
                },
                {
                    "paragraph": "三旬，苗民逆命。",
                    "zhushu": "旬，十日也。以師臨之，一月不服，責舜不先有又誥之命，威讓之辭，而便憚之以威，脅之以兵，所以生辭。誥，古報反。憚，徒旦反，一音丹末反。脅，許業反。"
                },
                {
                    "paragraph": "益賛于禹，曰：惟德動天，無逺弗届。",
                    "zhushu": "賛、佐、届，至也。益以此義佐禹，欲其修德致逺。届音戒。"
                },
                {
                    "paragraph": "滿招損，謙受益，時乃天道。",
                    "zhushu": "自滿者人損之，自謙者人益之，是天之常道。"
                },
                {
                    "paragraph": "帝𥘉于歷山，往于田，日號泣于旻天，于父母",
                    "zhushu": "仁覆愍下，謂之旻天。言舜𥘉耕于歷山之時，爲父母所疾，日號泣于旻天，及父母克己自責，不責於人。田，本或作畋。號，戸髙反。旻，武巾反。"
                },
                {
                    "paragraph": "負罪引慝，祗載見瞽瞍。夔䕫齋慄，瞽亦允若。",
                    "zhushu": "慝，惡也。載，事也。夔夔，悚懼之貌。言舜負罪引惡，敬以事見於父，悚懼齋莊，父亦信順之，言能以至誠感頑父。慝，他則反。見，賢遍反。瞽音古。瞍，素后反。夔，求龜反。齋，側皆反。"
                },
                {
                    "paragraph": "至諴感神，矧兹有苗？",
                    "zhushu": "諴，和。矧，况也。至和感神，况有苗乎？言易感。諴音咸。矧，失忍反。易，以䜴反。"
                },
                {
                    "paragraph": "禹拜昌言曰：俞！班師振旅，",
                    "zhushu": "昌，當也。以益言爲當，故拜受而然之。遂還師。兵入曰振旅，言整衆。當，丁浪反，下同。還，經典皆音旋。重言：禹拜昌言曰俞。二本篇皐陶謨。重意：益稷：汝亦昌言，又師汝昌言。"
                },
                {
                    "paragraph": "帝乃誕敷文德，",
                    "zhushu": "逺人不服大布，文德以來之。誕音但。"
                },
                {
                    "paragraph": "舞干羽于兩階，",
                    "zhushu": "干，楯。羽，翳也。皆舞者所執，修闡文教，舞文舞於賔主階間，抑武事。階，徐音皆。楯，食允反。翳，於計反。闡，尺善反。"
                },
                {
                    "paragraph": "七旬，有苗格。",
                    "zhushu": "討而不服，不討自來，明御之者必有道。三苗之國，左洞庭，右彭蠡，在荒服之例，去京師二千五百里。洞，徒弄反。蠡音禮。"
                }
            ]
        },
        {
            "name": "虞書皐陶謨第四",
            "paragraphs": [
                {
                    "paragraph": "虞書皐陶謨第四",
                    "zhushu": "",
                    "type": 1
                },
                {
                    "paragraph": "皐陶謨，",
                    "zhushu": "謨，謀也。皐陶爲帝舜謀。爲，于僞反。"
                },
                {
                    "paragraph": "曰若稽古，皐陶",
                    "zhushu": "亦順考古道以言之。夫典謨，聖帝所以立治之本也，皆師法古道，以成不易之則。夫，音扶。治，直吏反，下同。重言：若稽古四。又堯典、舜典、大禹謨。"
                },
                {
                    "paragraph": "曰：允迪厥德，謨明弼諧。",
                    "zhushu": "迪，蹈。厥，其也。其，古人也。言人君當信蹈行古人之德，謀廣聦明，以輔諧其政。蹈，徒報反。"
                },
                {
                    "paragraph": "禹曰：俞！如何？",
                    "zhushu": "然，其言問所以行。重言：禹曰俞三篇，末一益稷。一又禹曰俞哉。〇如何？三又見堯典益稷。"
                },
                {
                    "paragraph": "皐陶曰：都！愼厥身，修",
                    "zhushu": "絶句："
                },
                {
                    "paragraph": "思永。",
                    "zhushu": "歎，美之重也。愼修其身，思爲長乆之道。"
                },
                {
                    "paragraph": "悙敘九族，庶明勵翼，邇可逺在兹。",
                    "zhushu": "言愼修其身厚，次叙九族，則衆庶皆明其教，而自勉勵翼戴上命，近可推而逺者在此。道悙，切韻都昆反。重意：悙叙九族。堯典：以親九族。仲虺：九族乃離。"
                },
                {
                    "paragraph": "禹拜昌，言曰：俞！",
                    "zhushu": "以皐陶言爲當，故拜受而然之。當，丁浪反，下同。重言：禹拜昌言曰俞。二前見大禹謨。"
                },
                {
                    "paragraph": "皐陶曰：都！在知人，在安民。",
                    "zhushu": "歎修身親親之道，在知人所信任，在能安民。"
                },
                {
                    "paragraph": "禹曰：吁！咸若時，惟帝其難之。",
                    "zhushu": "言帝堯亦以知人安民爲難，故曰吁。重言：咸若時，二後見君陳。"
                },
                {
                    "paragraph": "知人則哲，能官人，安民則惠，𥠖民懷之。",
                    "zhushu": "哲，智也。無所不知，故能官人。惠，愛也。愛則民歸之。重言：黎民懷之。二又前見大禹謨。"
                },
                {
                    "paragraph": "能哲而惠，何憂乎驩兠？",
                    "zhushu": "佞人亂真，堯憂其敗政，故流放之。"
                },
                {
                    "paragraph": "何遷乎有苗？何畏乎巧言令色孔壬？",
                    "zhushu": "孔，甚也。巧言，靜言。庸違令色。象恭滔天。禹言有苗、驩兠之徒甚佞如此，堯畏其亂政，故遷放之。重意：景命：無以巧言令色，便辟側媚。"
                },
                {
                    "paragraph": "皐陶曰：都！亦行有九德。",
                    "zhushu": "言人性行有九德，以考察眞僞則可知。行，下孟反，注性行、行正直之行同。重意：亦行有九德，立政迪知忱恂于九德之行。"
                },
                {
                    "paragraph": "亦言其人有德。乃言曰：載采采。",
                    "zhushu": "載行，采事也。稱其人有德，必言其所行某事以爲驗。"
                },
                {
                    "paragraph": "禹曰：何？",
                    "zhushu": "問。九德品例。"
                },
                {
                    "paragraph": "皐陶曰：寛而栗。",
                    "zhushu": "性寛弘而能莊栗。重言：寛而栗二。前見舜典。"
                },
                {
                    "paragraph": "柔而立，",
                    "zhushu": "和柔而能立事。"
                },
                {
                    "paragraph": "愿而恭，",
                    "zhushu": "慤愿而恭恪，愿，音願。慤，切韻：苦角反。恪，苦各反。"
                },
                {
                    "paragraph": "亂而敬，",
                    "zhushu": "亂，治也。有治而能謹敬。"
                },
                {
                    "paragraph": "擾而毅，",
                    "zhushu": "擾，順也。致果爲毅。擾，而小反，徐音饒。毅，五旣反。"
                },
                {
                    "paragraph": "直而温。",
                    "zhushu": "行正直而氣温和。重言：直而温二。前見舜典。"
                },
                {
                    "paragraph": "簡而廉，",
                    "zhushu": "性簡大而有廉隅。"
                },
                {
                    "paragraph": "剛而塞。",
                    "zhushu": "剛斷而實塞，斷，丁亂反。重意：簡而廉，剛而塞。舜典：剛而無虐，簡而無傲。"
                },
                {
                    "paragraph": "彊而義。",
                    "zhushu": "無所屈撓，動必合義。撓，女孝反。"
                },
                {
                    "paragraph": "彰厥有常，吉哉！",
                    "zhushu": "彰明。吉，善也。明九德之常，擇人而官之，則政之善。"
                },
                {
                    "paragraph": "日宣三德，夙夜浚明有家。",
                    "zhushu": "三德，九德之中有其三。宣、布、夙、早。浚，須也。卿、大，天稱家。言能日日布行三德，早夜思之，須明行之，可以爲卿大夫。浚，息俊反，馬云：大也。"
                },
                {
                    "paragraph": "日嚴祗敬六德，亮采有邦，",
                    "zhushu": "有國諸侯，日日嚴敬其身，敬行六德，以信治政事，則可以爲諸侯。嚴如字，馬徐魚檢反。"
                },
                {
                    "paragraph": "翕受敷施。九德咸事，俊乂在官，",
                    "zhushu": "翕，合也。能合受三六之德而用之，以布施政教，使九德之人皆用事。謂天子如此，則俊德能治之士並在官。翕，許及反。俊乂，馬云：千人曰俊，百人曰乂。"
                },
                {
                    "paragraph": "百僚師師，百工惟時，",
                    "zhushu": "僚、工，皆官也。師，師相師法。百官皆是，言政無非。僚本又作寮。"
                },
                {
                    "paragraph": "撫于五辰，庶績其凝。",
                    "zhushu": "凝，成也。言百官皆撫順五行之時，衆功皆成。撫，方武反。凝，魚陵反，馬云：定也。重意：庶績其凝。堯典、舜典：庶績咸熈。"
                },
                {
                    "paragraph": "無教逸欲有邦，",
                    "zhushu": "不爲逸豫貪欲之教，是有國者之常。"
                },
                {
                    "paragraph": "兢兢業業，一日二日萬幾，",
                    "zhushu": "兢兢，戒愼。業業，危懼。幾，微也。言當戒懼萬事之微。兢，居凌反。業如字，徐五荅反。幾，徐音機。"
                },
                {
                    "paragraph": "無曠庶官，天工人其代之。",
                    "zhushu": "曠，空也。位非其人爲空官。言人代天理官，不可以天官私非其才。"
                },
                {
                    "paragraph": "天叙有典，勑我五典五悙哉！",
                    "zhushu": "天次叙人之常性，各有分義，當勑正我五常之教，使合于五厚。厚。天下有典，馬本作五典。分，扶問反。重意：勑我五典，五悙哉舜典。愼徽五典，五典克從。"
                },
                {
                    "paragraph": "天秩有禮，自我五禮有庸哉！",
                    "zhushu": "庸，常，自用也。天次秩有禮，當用我公、侯、伯、子、男五等之禮以接之，使有常。有庸，馬本作五庸。"
                },
                {
                    "paragraph": "同寅協恭和𠂻哉！",
                    "zhushu": "𠂻，善也。以五禮正諸侯，使同敬合恭而和善。𠂻音中。"
                },
                {
                    "paragraph": "天命有德，五服五章哉！",
                    "zhushu": "五服，天子、諸侯、卿、大夫、士之服也。尊卑采章各異，所以命有德。"
                },
                {
                    "paragraph": "天討有罪，五刑五用哉。",
                    "zhushu": "言天以五刑討有罪，用五刑宜必當。"
                },
                {
                    "paragraph": "政事懋哉，懋哉！",
                    "zhushu": "言叙典秩禮，命德討罪，無非天意者。故人君居天官，聽政治事，不可以不自勉。重言：懋哉四。舜典二，禹謨本篇各一。"
                },
                {
                    "paragraph": "天聦明，自我民聦明，",
                    "zhushu": "言天因民而降之福，民所歸者，天命之天，視聽人君之行，用民爲聦明。重意：天聦明自我民聦明㤗誓。天視自我民視，天聽自我民聽。"
                },
                {
                    "paragraph": "天明畏，自我民明威，",
                    "zhushu": "天明可畏，亦用民成其威。民所叛者，天討之，是天明可畏之効。畏，如字，徐音威，馬本作威。重言：天明畏三。本篇。大誥多方。"
                },
                {
                    "paragraph": "逹于上下，敬哉有土。",
                    "zhushu": "言天所賞罰，惟善惡所在，不避貴賤，有土之君，不可不敬懼。重意：逹于上下。堯典：格于上下。"
                },
                {
                    "paragraph": "皐陶曰：朕言惠可厎行？",
                    "zhushu": "其所陳九德以下之言，順於古道，可致行。"
                },
                {
                    "paragraph": "禹曰：俞！乃言厎可績。",
                    "zhushu": "然其所陳，從而美之曰：用汝言，致可以立功。重言：禹曰：俞三。本篇二。益稷一：又：禹曰：俞哉○乃言厎可績。二又見舜典。"
                },
                {
                    "paragraph": "皐陶曰：予未有知，思曰贊贊襄哉！",
                    "zhushu": "言我未有所知，未能思致於善，徒亦贊奏上古行事而言之。因禹美之，氶以謙辭言之。序知，如字，徐音智。思，如字，徐息吏反。襄，息羊反，上也，馬云：因也。案爾雅作儴，因也，如羊反。"
                }
            ]
        },
        {
            "name": "虞書益稷第五",
            "paragraphs": [
                {
                    "paragraph": "虞書益稷第五",
                    "zhushu": "",
                    "type": 1
                },
                {
                    "paragraph": "益稷。",
                    "zhushu": "禹稱其人，因以名篇。"
                },
                {
                    "paragraph": "帝曰：來！禹，汝亦昌言。",
                    "zhushu": "因皐陶謀九德，故呼禹使亦陳當言。當，丁浪反，本亦作讜，當湯反。李登聲𩔖云：讜言，善言也。重言：帝曰來禹二前見大禹謨。重意：汝亦昌言，又師汝昌言。又禹謨、皐謨，禹拜昌言。"
                },
                {
                    "paragraph": "禹拜曰：都！帝，予何言？予思日孜孜。",
                    "zhushu": "拜而歎，辭不言。欲使帝重皐陶所陳。言已，思日孜孜不怠，奉承臣功而已。思徐如字，又息吏反。孜音兹。重意：予思日孜孜，君陳惟日孜孜。"
                },
                {
                    "paragraph": "皐陶曰：吁！如何？",
                    "zhushu": "問所以孜孜之事。重言：如何三堯典，皐陶謨本篇。"
                },
                {
                    "paragraph": "禹曰：洪水滔天，浩浩懷山襄陵，下民昬墊。",
                    "zhushu": "言天下昬瞀墊溺，皆困水災。浩，户老反。墊，丁念反。瞀音務，一音茂，本或作務。溺，乃歷反。重意：洪水滔天，浩浩懷山襄陵，下民昬墊。堯典：湯湯洪水方割，蕩蕩懷山襄陵，浩浩滔天，下民其咨。"
                },
                {
                    "paragraph": "予乗四載，隨山刋术，",
                    "zhushu": "所載者四，謂水乗舟，陸乗車，泥乗輴，山乗樏。隨行九州之山林，刋槎其木，開通道路，以治水也。乗音繩。刋，苦安反。輴，丑倫反，漢書作橇，如淳音蕝，以板置泥上。服䖍云：木橇形如木箕，擿行泥上。尸子云：澤行乗蕝。蕝，子絶反。摞，力追反，史記作橋，徐音丘遥反，漢書作梮，九足反。行，下孟反。槎，士雅反，下同。說文云：衺斫，又莊下反。重言：隨山刋木二。又禹貢。"
                },
                {
                    "paragraph": "曁益奏庶鮮食。",
                    "zhushu": "奏謂進於民。鳥獸新殺曰鮮。與益槎木，獲鳥獸，民以進食。曁，其器反。鮮，徐音仙，馬云：鮮，生也。"
                },
                {
                    "paragraph": "予決九川，距四海，濬畎澮，距川",
                    "zhushu": "距，至也。決九州名川通之至於海。一畒之間，廣尺深尺曰畎。方百里之間，廣二尋。深二仞曰澮。澮畎深之至，川亦入海。畎，工犬反。澮，故外反。廣，光浪反。深，尸鴆反。"
                },
                {
                    "paragraph": "曁稷播奏庶艱，食鮮食。",
                    "zhushu": "艱，難也。衆難得食處，則與稷教民播種之。決川有魚鼈，使民鮮食之。艱，工閑反，馬本作根，云：根生之食，謂百榖。處，昌慮反。鼈，必㓕反。"
                },
                {
                    "paragraph": "懋遷有無，化居，",
                    "zhushu": "化，易也。居謂所宜居積者。勉勸天下徙有之，無魚鹽，徙山林木，徙川澤，交易其所居積。懋音茂。鹽，余廉反。"
                },
                {
                    "paragraph": "烝民乃粒，萬邦作乂。",
                    "zhushu": "米食曰粒。言天下由此爲冶本。烝，之承反。粒，音立。治，直吏反，下同。"
                },
                {
                    "paragraph": "皐陶曰：俞！師汝昌言。",
                    "zhushu": "言禹功甚當，可師法。當，丁浪反。重意：師汝昌言見本篇首。"
                },
                {
                    "paragraph": "禹曰：都！帝，愼乃在位。帝曰：俞！",
                    "zhushu": "然，禹言：受其戒。重言：謹乃在位。大禹謨：謹乃有位。重意：帝曰：俞十二本篇一。餘附堯典。"
                },
                {
                    "paragraph": "禹曰：安汝止，惟幾惟康，其弼直。",
                    "zhushu": "言愼在位，當先安好惡所止，念慮幾微，以保其安，其輔臣必用直人好惡，上呼報反，下烏路反，又並如字。重意：惟幾惟康本篇末。惟時惟幾。"
                },
                {
                    "paragraph": "惟動丕應，徯志",
                    "zhushu": "徯，待也。帝先定所止，動則天下大應之，順命以待帝志。應，應對之應。徯，胡啓反。"
                },
                {
                    "paragraph": "以昭受上帝，天其申命用休。",
                    "zhushu": "昭，明也。非但人應之，又乃明受天之報施。天又重命用美。施，始豉反。重，直用反。"
                },
                {
                    "paragraph": "帝曰：吁！臣哉鄰哉！鄰哉臣哉！禹曰：俞！",
                    "zhushu": "鄰，近也。言君臣道近，相須而成。重言：帝曰：吁。四堯典三〇禹曰：俞。三皐陶謨二。又下文：禹曰：俞哉！"
                },
                {
                    "paragraph": "帝曰：臣作朕股肱耳目。",
                    "zhushu": "言大體若身。股音古。肱，古弘反。"
                },
                {
                    "paragraph": "重意。",
                    "zhushu": "臣作朕肱肱耳目，君牙作股肱心膂。"
                },
                {
                    "paragraph": "予欲左右有民，汝翼；",
                    "zhushu": "左右，助也。助我所有之民，富而教之，汝翼成我。"
                },
                {
                    "paragraph": "予欲宣力四方，汝爲；",
                    "zhushu": "布力立治之功，汝羣臣當爲之。"
                },
                {
                    "paragraph": "予欲觀古人之象，",
                    "zhushu": "欲觀示法象之服制。觀，舊音官，又官喚反。"
                },
                {
                    "paragraph": "日、月、星辰、山、龍、華蟲",
                    "zhushu": "日、月、星爲三辰華象，草華蟲雉也。畫三辰、山、龍、華蟲於衣服、旌旗。蟲，直弓反。"
                },
                {
                    "paragraph": "作㑹、宗彞、",
                    "zhushu": "㑹，五采也。以五采成此畫焉。宗廟彞樽，亦以山龍華蟲爲飾。㑹，胡對反，馬、鄭作繪。彞，音夷，馬同。又鄭云：宗彞，虎也。"
                },
                {
                    "paragraph": "藻、火、粉米、黼、黻、絺、繡，",
                    "zhushu": "藻，水草有文者，火爲火字。粉若粟冰，米若聚米，黼若斧形。黻爲兩己相背。葛之精者曰絺，五色備曰繡。藻，音早，本又作薻。粉米，說文作黺，徐本作䋛，音米。黼音甫。白與黒謂之黼，黻，音弗，黒與青謂之黻。絺，徐勑私反，又勑其反，馬同，鄭陟里反，刺也。繡，音秀。背，音佩。"
                },
                {
                    "paragraph": "以五采彰施于五色，作服，汝明。",
                    "zhushu": "天子服日月而下，諸侯自龍衮而下，至黼黻。士服藻火，大夫加粉米。上得兼下，下不得僣上。以五采，明施于五色，作尊卑之服，汝明制之。衮，工本反。僣，子念反。"
                },
                {
                    "paragraph": "予欲聞六律、五聲、八音，在治忽，以出納五言，汝聽",
                    "zhushu": "言欲以六律和聲音，在察天下治理及忽怠者，又以出納仁義禮智信五德之言，施于民以成化，汝當聽審之。出，如字，又尺遂反，注同。納，如字，又音内。重意：以出納五言。舜典：命汝作納言。又下文：工以納言。"
                },
                {
                    "paragraph": "予違，汝弼。汝無面從，退有後言。",
                    "zhushu": "我違道，汝當以義輔正我，無得靣從我違而退。後有言我不可弼。"
                },
                {
                    "paragraph": "欽四鄰。庶頑讒說。若不在時，",
                    "zhushu": "四近前後左右之臣，勑使敬其職。衆頑愚讒說之人，若所行不在於是而爲非者，當察之。"
                },
                {
                    "paragraph": "侯以明之，撻以記之，",
                    "zhushu": "當行射侯之禮，以明善惡之教。答撻不是者，使記識其過。撻，他末反，又他逹反。笞，勑疑反。"
                },
                {
                    "paragraph": "書用識哉，欲並生哉！",
                    "zhushu": "書識其非，欲使改悔，與共並生。"
                },
                {
                    "paragraph": "工以納言，時而颺之，",
                    "zhushu": "工樂官，掌誦詩以納諌，當是正其義，使颺道之。颺，音揚。重意：工以納言。上文以出納五言。舜典：命汝作納言。"
                },
                {
                    "paragraph": "格則承之，庸之，否則威之。",
                    "zhushu": "天下人能至于道，則承用之，任以官；不從教，則以刑威之。否，方有反，徐音鄙。任，汝鴆反。"
                },
                {
                    "paragraph": "禹曰：俞哉！帝，光天之下，至于海隅蒼生",
                    "zhushu": "光天之下，至于海隅，蒼蒼然生草木。言所及廣逺。重意：禹曰：俞哉！上文及前篇禹曰俞。〇帝光天之下。堯典：光宅天下。"
                },
                {
                    "paragraph": "萬邦黎獻，共惟帝臣。惟帝時舉，敷納以言，明庶以功，車服以庸。",
                    "zhushu": "獻，賢也。萬國衆賢共爲帝臣，帝舉是而用之，使陳布其言，明之皆以功大小爲差，以車服旌其能用之。重意：惟帝時舉。大禹謨：惟帝時克。重言：敷納以言，明庶以功，車服以庸。二前見舜典。納作奏，庶作試。互註：左僖二十七年。謀元帥。趙衰曰。郤榖可。臣亟聞其言矣。說禮樂而敦詩書。詩書。義之府也。禮樂德之則也。德義利之本也。夏書曰。賦納以言。明試以功。車服以庸。君其試之。"
                },
                {
                    "paragraph": "誰敢不讓，敢不敬應？",
                    "zhushu": "上惟賢是用，則下皆敬。應上命而讓善。應，應對之應。"
                },
                {
                    "paragraph": "帝不時，敷同日奏，罔功。",
                    "zhushu": "帝用臣不是，則逺近布同，而日進於無功。以賢愚並位，優劣共流故。"
                },
                {
                    "paragraph": "無若丹朱傲，惟慢遊是好，",
                    "zhushu": "丹朱堯子，舉以戒之。傲，五報反，字又作奡。好，呼報反。"
                },
                {
                    "paragraph": "敖虐是作，罔晝夜頟頟，",
                    "zhushu": "敖戲而爲䖒，無晝夜，常頟頟肆惡無休息。敖，五羔反，徐五報反，注同。頟，五客反。"
                },
                {
                    "paragraph": "罔水行舟，朋淫于家，用殄厥丗。",
                    "zhushu": "朋，羣也。丹朱習於無水陸地行舟，言無度，羣淫於家，妻妾亂，用是絶其丗，不得嗣。殄，徒現反。"
                },
                {
                    "paragraph": "予創若時，娶于塗山，辛壬癸甲，",
                    "zhushu": "創，懲也。塗山，國名。懲丹朱之惡，辛日娶妻，至于甲日，復往治水，不以私害公。娶，促住反。復，扶又反。"
                },
                {
                    "paragraph": "啓呱呱而泣。予弗子，惟荒度土功。",
                    "zhushu": "啓，禹子也。禹治水，過門不入，聞啓泣聲不暇，子名之以大治，度水土之功故。呱音孤。子如字，鄭將吏反。度，徒洛反。"
                },
                {
                    "paragraph": "弼成五服，至于五千，州十有二師，",
                    "zhushu": "五服，侯、甸、綏、要、荒服也。服五百里，四方相距，爲方五千里。治洪水輔成之。一州用三萬人功，九州二十七萬庸也。至于五千。馬云：面五千里爲方萬里。鄭云：五服已五千。又弼成爲萬里。州十有二師，二千五百人爲師。鄭云：師，長也。要，一遥反。"
                },
                {
                    "paragraph": "外薄四海，咸建五長，",
                    "zhushu": "薄，迫也。言至海諸侯五國，立賢者一人爲方伯，謂之五長，以相統治，以奬帝室。薄，蒲各反，徐扶各反。長，丁丈反。五長，衆官之長。"
                },
                {
                    "paragraph": "各迪有功。苗頑弗即工，帝其念哉！",
                    "zhushu": "九州五長，各蹈爲有功，唯三苗頑凶，不得就官。善惡分别。别，彼列反。重意：帝其念哉！畢命。公其念哉！大禹謨：帝念哉！"
                },
                {
                    "paragraph": "帝曰：迪朕德，時乃功，惟叙。",
                    "zhushu": "言天下蹈行我德，是汝治水之功有次叙，敢不念乎？重言：時乃功三。大禹謨二。"
                },
                {
                    "paragraph": "皐陶方祗厥叙，方施象刑惟明。",
                    "zhushu": "方，四方。禹五服旣成，故皐陶敬行其九德，考績之次序於四方，又施其法刑，皆明白。史因禹功重美之。重，直用反。"
                },
                {
                    "paragraph": "夔曰：戞擊鳴球，搏拊、琴瑟以詠，祖考來格。",
                    "zhushu": "戞，擊柷敔，所以作止樂。搏拊，以韋爲之，實之以糠，所以節樂。球，玉磬。此舜廟堂之樂。民恱其化，神歆其祀，禮備樂和，故以祖考來至明之。夔，求龜反。戞，居八反，徐古八反，馬云：櫟也。球，音求。搏音博。拊音撫。柷，尺叔反，所以作樂。敔，魚吕反，所以止樂。糠，音康。歆，許今反。"
                },
                {
                    "paragraph": "虞賔在位，羣后德讓。",
                    "zhushu": "丹朱爲王者後，故稱賔。言與諸侯助𥙊班爵同，推先有德。"
                },
                {
                    "paragraph": "下管鼗鼔，合止柷敔。",
                    "zhushu": "堂下樂也。上下合止，樂各有柷、敔、明、球、弦、鍾、籥，各自互見。鼗音桃。合如字，徐音閤。籥，余若反。互音𣲐。見，賢遍反，下見細器同。"
                },
                {
                    "paragraph": "笙鏞以間，鳥獸蹌蹌，",
                    "zhushu": "鏞，大鍾。間，迭也。吹笙擊鍾，鳥獸化德，相率而舞蹌蹌然。鏞音庸。間，間厠之間。鳥獸，孔以爲自舞也。馬云：鳥獸，筍簴也。蹌，七羊反，舞貌。說文作搶，鳥獸求食聲。迭，直結反。"
                },
                {
                    "paragraph": "簫韶九成，鳯凰來儀。",
                    "zhushu": "韶，舜樂名。言簫，見細器之備。雄曰鳯，雌曰凰，靈鳥也。儀，有容儀。備樂九奏而致鳯凰，則餘鳥獸不侍，九而率舞。韶，時昭反。"
                },
                {
                    "paragraph": "夔曰：於！予擊石拊石，百獸率舞，庶尹允諧。",
                    "zhushu": "尹，正也。衆正，官之長。信皆和諧，言神人治始於任賢，立政以禮，治神以樂，所以太平。於予並如字。重言：於予擊石拊石，百獸率舞。二前見舜典。"
                },
                {
                    "paragraph": "帝庸作歌曰：勑天之命，惟時惟幾。",
                    "zhushu": "用庶尹允諧之政，故作歌以戒，安不忘危。勑，正也。奉正天命以臨民，惟在順時，惟在愼微。重意：惟時惟幾。上文惟幾惟康。"
                },
                {
                    "paragraph": "乃歌曰：股肱喜哉，元首起哉，百工熈哉。",
                    "zhushu": "元首，君也。股肱之臣，喜樂盡忠，君之治功乃起，百官之業乃廣。樂音洛。盡，津忍反。"
                },
                {
                    "paragraph": "皐陶拜手稽首颺言曰：念哉！",
                    "zhushu": "大言而疾曰颺。承歌以戒帝颺。音揚。重言：念哉二。後見伊訓。又吕刑：念之哉。"
                },
                {
                    "paragraph": "率作興事，愼乃憲。欽哉！",
                    "zhushu": "憲，法也。天子率臣下爲起治之事，當慎汝法度，敬其職。重言：欽哉九本篇二。餘附堯典。"
                },
                {
                    "paragraph": "屢省乃成。欽哉！",
                    "zhushu": "屢，數也。當數顧省汝成功，敬終以善，無懈怠。屢，力具反。省，悉井反。數，色角反。懈，佳賣反。"
                },
                {
                    "paragraph": "乃賡載歌曰：元首明哉，股肱良哉，庶事康哉。",
                    "zhushu": "𢋫、續、載，成也。帝歌歸美股肱，義未足，故續歌先君後臣，衆事乃安，以成其義。𢋫，加孟反，劉皆行反，說文以爲古續字。"
                },
                {
                    "paragraph": "又歌曰：元首叢脞哉，股肱惰哉，萬事墮哉！",
                    "zhushu": "叢脞，細碎無大略。君如此則臣懈惰，萬事堕廢，其功不成，歌以申戒。叢，才公反。脞，倉果反，徐音鎻，馬云：叢揔也。脞，小也。惰，徒卧反。墮，許規反。"
                },
                {
                    "paragraph": "帝拜曰：俞，往，欽哉！",
                    "zhushu": "拜受其歌，戒羣臣：自今以往，敬其職事哉！重言：往欽哉三堯典舜典本篇各一"
                }
            ]
        },
        {
            "name": "夏書禹貢第一",
            "paragraphs": [
                {
                    "paragraph": "夏書禹貢第一",
                    "zhushu": "",
                    "type": 1
                },
                {
                    "paragraph": "禹別九州，",
                    "zhushu": "分其圻界，别，彼列反。九州。周公職録云：黄帝受命，風后受圖，割地布九州。鄹子云：中國爲赤縣，赤縣之内有九州。春秋說題辭云：州之言殊也。圻，其依反。"
                },
                {
                    "paragraph": "隨山濬川，",
                    "zhushu": "刋其木，深其流。濬，思俊反。刋，苦安反。重言：隨山刋木二。前見益稷。"
                },
                {
                    "paragraph": "任土作貢。",
                    "zhushu": "任其土地所有，定其貢賦之差。此堯時事，而在夏書之首，禹之王以是功。任，而鴆反。貢或作贛。王，于况反。"
                },
                {
                    "paragraph": "禹貢",
                    "zhushu": "禹制九州貢法。"
                },
                {
                    "paragraph": "禹敷土，隨山刋木，",
                    "zhushu": "洪水汎溢，禹分布治九州之土，隨行山林，斬木通道。敷，芳無反，馬云：分也。汎，敷劒反。行，下孟反。"
                },
                {
                    "paragraph": "奠髙山大川。",
                    "zhushu": "奠，定也。髙山、五岳、大川、四瀆，定其差秩，祀禮所視。奠，田遍反。瀆音獨，下同。〇"
                },
                {
                    "paragraph": "冀州：旣載",
                    "zhushu": "堯所都也。先施貢賦役，載於書。冀，居器反。州，九州名，義見爾雅音。載，如字。載，載於書也。馬同。鄭韋昭云：載，事也。"
                },
                {
                    "paragraph": "壷口，治梁及𡵨，",
                    "zhushu": "壷口在冀州。梁、岐在雍州。從東循山治水而西。壷音胡。馬云：壷口，山名。治，如字。𡵨，其冝反。雍，於用反。後州名同。"
                },
                {
                    "paragraph": "旣修太原，至于岳陽。",
                    "zhushu": "髙平曰太原，今以爲郡名。岳，太岳，在太原西南。山南曰陽，岳字又作嶽。太岳，山名。陽。山南曰陽，水北亦曰陽。"
                },
                {
                    "paragraph": "覃懷底績，至于衡漳。",
                    "zhushu": "覃懷，近河地名。漳水横流入河，從覃懷致功至横漳。覃，徒南反。底，之履反。衡如字，横也，馬云：水名。漳音章。近，附近之近。"
                },
                {
                    "paragraph": "厥土惟白壤，",
                    "zhushu": "無塊曰壤。水去土。復其性。色白而壤。壤。若丈反。馬云。天性和美也。塊。苦對反。"
                },
                {
                    "paragraph": "厥賦惟上上，錯。",
                    "zhushu": "賦謂土地所生，以供天子。上上第一。錯雜，雜出第二之賦。上，如字。賦第一。錯，倉各反，馬云：地有上下相錯，通率第一。供，音恭。"
                },
                {
                    "paragraph": "厥田惟中中。",
                    "zhushu": "田之髙下肥瘠，九州之中爲第五。中，丁仲反，又如字。中，馬云：土地有髙下。肥，符非反。瘠，在亦反。"
                },
                {
                    "paragraph": "𢘆衛旣從，大陸旣作。",
                    "zhushu": "二水巳治，從其故道。大陸之地，巳可耕作。從，丁容反。"
                },
                {
                    "paragraph": "㠀夷皮服，",
                    "zhushu": "海曲謂之㠀。居㠀之夷，還服其皮，明水害除。㠀，當老反。馬云：㠀夷，北夷國。"
                },
                {
                    "paragraph": "夾右碣石入于河。",
                    "zhushu": "碣石，海畔山，禹夾行此山之右而入河，逆上。此州帝都，不說境界，以餘州所至則可知。先賦後田，亦殊於餘州。不言貢篚，亦差於餘州。夾音協，注同，帶也。碣，其列反，韋昭其逝反。上，時掌反。篚，方尾反。重言：入于河三，冀州一。又篇末導沇、導渭各一。〇"
                },
                {
                    "paragraph": "濟河惟兖州。",
                    "zhushu": "東南據濟，西北距河。濟，子禮反，下同。兖，恱轉反。"
                },
                {
                    "paragraph": "九河旣道，",
                    "zhushu": "河水分爲九道，在此州界。平原以北是丸河。徒駭一，太史二，馬頰三，覆釡四，胡蘇五，簡六，絜七，鉤盤八，鬲津九。岀爾雅。"
                },
                {
                    "paragraph": "雷夏旣澤，灉、沮㑹同，",
                    "zhushu": "雷夏，澤名。灉、沮二水。㑹同此澤。灉，徐音邕，王於用反。沮，七餘反。"
                },
                {
                    "paragraph": "桑土旣蠶，是降丘宅土。",
                    "zhushu": "地髙曰丘。大水去，民不丘，居平土，就桑蠶。蠶在南反。"
                },
                {
                    "paragraph": "厥土黒墳，",
                    "zhushu": "色黒而墳起墳。扶粉反。後同。韋昭音勃憤反。起也。馬云。有膏肥也。"
                },
                {
                    "paragraph": "厥草惟繇，厥木惟條。",
                    "zhushu": "繇茂。條，長也。繇。音遥。馬云。抽也。重意：厥草惟繇，厥木惟條。後揚州。厥草惟夭，厥木惟喬。"
                },
                {
                    "paragraph": "厥田惟中下。",
                    "zhushu": "田第六。"
                },
                {
                    "paragraph": "厥賦貞。",
                    "zhushu": "貞，正也。州第九賦正與九相當。"
                },
                {
                    "paragraph": "作十有三載，乃同。",
                    "zhushu": "治水十三年，乃有賦法，與他州同載。馬、鄭本作年。"
                },
                {
                    "paragraph": "厥貢漆、絲，厥篚織文。",
                    "zhushu": "地冝漆林，又冝桑蠶、織文錦綺之屬，盛之筐篚而貢焉。漆音七。盛音成。"
                },
                {
                    "paragraph": "浮于濟、漯，逹于河。",
                    "zhushu": "順流曰浮。濟、漯，两水名。因承入水曰逹。漯，天荅反，篇、韻他合反。重言：逹于河三重。見徐州、豫州。"
                },
                {
                    "paragraph": "〇。海、岱惟青州，",
                    "zhushu": "東北據海，西南距岱。岱音代，泰山也。"
                },
                {
                    "paragraph": "嵎夷旣略，濰、淄其道。",
                    "zhushu": "嵎夷，地名。用功少曰略。濰、淄二水復其故道。嵎音隅。濰音惟，本亦作惟，又作維。淄，側其反。"
                },
                {
                    "paragraph": "厥土白墳，海濵廣斥。",
                    "zhushu": "濵，涯也。言復其斥鹵。濵，必人反。斥音尺。說文云：東方謂之斥，西方謂之鹵。又鄭云：斥謂地鹹鹵。涯，魚佳反。"
                },
                {
                    "paragraph": "厥田惟上下。厥賦中上。",
                    "zhushu": "田第三，賦第四。"
                },
                {
                    "paragraph": "厥貢鹽、絺，海物惟錯。",
                    "zhushu": "絺，細葛錯雜，非一種。鹽，餘占反。絺，勑其反。種，章勇反。"
                },
                {
                    "paragraph": "岱畎絲、枲、鈆、松、怪石。",
                    "zhushu": "畎，谷也。怪異，好石似玉者。岱山之谷岀此五物，皆貢之。畎，工犬反，徐作畎谷。枲，思似反。鈆，寅專反，字從㕣。㕣音以選反。怪如字，怪石。碔砆之屬。"
                },
                {
                    "paragraph": "萊夷作牧，",
                    "zhushu": "萊夷，地名。可以放牧。萊音來。牧，牧養之牧，徐音目，一音茂，注同。"
                },
                {
                    "paragraph": "厥篚檿絲。",
                    "zhushu": "檿桑蠶絲，中琴瑟絃。檿，烏簟反，山桑也。"
                },
                {
                    "paragraph": "浮于汶，逹于濟。",
                    "zhushu": "汶。音問。〇"
                },
                {
                    "paragraph": "海、岱及淮惟徐州。",
                    "zhushu": "東至海，北至岱，南及淮。"
                },
                {
                    "paragraph": "淮、沂其乂，䝉、羽其藝，",
                    "zhushu": "二水巳治，二山巳可種藝。沂，魚依反，水名。藝，魚丗反。"
                },
                {
                    "paragraph": "大野旣豬，東原底平。",
                    "zhushu": "大野。澤名。水所停曰豬。東原致功而平。言可耕。豬。張魚反。馬云。水所停止深者曰豬。劉東胡反。"
                },
                {
                    "paragraph": "厥土赤埴墳，草木漸包。",
                    "zhushu": "土黏曰埴。漸進長，包叢生。埴，市力反，鄭作戠，徐、鄭、王皆讀曰熾。韋昭音試。漸，如字，本又作蔪，字林木冉反，草之相包褁也。包，必茅反，字或作苞，非。叢生也。馬云：相包褁也。黏，女占反。長，丁丈反。叢，才公反。"
                },
                {
                    "paragraph": "厥田惟上中。厥賦中中。",
                    "zhushu": "田第二，賦第五。"
                },
                {
                    "paragraph": "厥貢惟土五色，",
                    "zhushu": "王者封五色土爲社，建諸侯，則各割其方色土與之，使立社。燾以黄土，苴以白茅。茅取其㓗，黄取王者覆四方。燾，徒報反，覆也。苴，子餘反，包裹也。"
                },
                {
                    "paragraph": "羽畎夏翟，嶧陽孤桐，",
                    "zhushu": "夏翟，翟，雉名。羽中旌旄，羽山之谷有之。孤，特也。嶧山之陽特生桐，中琴瑟。夏，行雅反。翟，徒歷反。嶧音亦，一音夕。"
                },
                {
                    "paragraph": "泗濵浮磬，淮夷蠙珠曁魚，",
                    "zhushu": "泗，水涯，水中見石，可以爲磬。蠙珠，珠名。淮、夷二水，出蠙珠及美魚。泗音四，水名。淮夷，鄭云：淮水之夷民也。馬云：淮、夷，二水名。孔傳云：淮夷之水，本亦有作淮夷二水也。蠙，蒲邊反，徐扶堅反，字又作蚍，韋昭薄迷反，蚌也。曁，其器反。見，賢遍反。"
                },
                {
                    "paragraph": "厥篚玄纎縞。",
                    "zhushu": "玄黒繒，縞，白繒。纎，細也。纎在中，明二物皆當細。纎，息廉反。縞，古老反，又古到反。繒，似陵反。"
                },
                {
                    "paragraph": "浮于淮、泗，逹于河。",
                    "zhushu": "河如字，說文作菏，工可反，云：水出山陽湖陵南。重言：逹于何三，前兖州一，後豫州一。〇"
                },
                {
                    "paragraph": "。淮、海惟揚州。",
                    "zhushu": "北據淮，南距海。"
                },
                {
                    "paragraph": "彭蠡旣豬，陽鳥攸居。",
                    "zhushu": "彭蠡，澤名。隨陽之鳥，鴻鴻之屬，冬月所居於此澤。蠡音禮。張勃呉錄云：今名洞庭湖。案今在九江郡界。"
                },
                {
                    "paragraph": "三江旣入，震澤底定。",
                    "zhushu": "震澤，呉南大湖名。言三江巳入致，定爲震澤三江。韋昭云：謂呉松江、錢塘江、浦陽江也。呉地記云：松江東北行七十里，得三江口，東北入海爲婁江，東南入海爲東江，并松江爲三江。震澤，呉都大湖。底，之履反，致也。史記音致。大音泰。"
                },
                {
                    "paragraph": "篠簜旣敷，",
                    "zhushu": "篠，竹箭。簜，大竹。水去巳布生。篠，西了反。簜，徒黨反，或作他莽反。"
                },
                {
                    "paragraph": "厥草惟夭，厥木惟喬。",
                    "zhushu": "少長曰夭。喬，髙也。夭，於嬌反，馬云：長也。喬，其嬌反，徐音驕。少，詩照反。長，丁丈反。重意：厥草惟夭，厥木惟喬。前兖州。厥草惟繇，厥木惟條。"
                },
                {
                    "paragraph": "厥土惟塗泥，",
                    "zhushu": "地泉濕。重言：厥土惟塗泥，二。又見荆州。"
                },
                {
                    "paragraph": "厥田惟下下，厥賦下上，上錯。",
                    "zhushu": "田第九，賦第七，雜出第六。"
                },
                {
                    "paragraph": "厥貢惟金三品，",
                    "zhushu": "金、銀。銅也。重言：惟金三品二。又見荆州。"
                },
                {
                    "paragraph": "瑶、琨、篠簜、",
                    "zhushu": "瑶、琨皆美玉。瑶，音遥。琨，音昆，美石也。馬夲作瑻，韋昭音貫。"
                },
                {
                    "paragraph": "齒、革、羽、毛惟木。",
                    "zhushu": "齒，象牙。革，犀皮。羽，鳥羽毛。旄，牛尾。木。楩楠，豫章。犀，細𠔃反。旄音毛。楩音緶，又婢善反。"
                },
                {
                    "paragraph": "㠀夷卉服，",
                    "zhushu": "南海㠀夷草服葛。越卉，徐許貴反。"
                },
                {
                    "paragraph": "厥篚織貝，",
                    "zhushu": "織細紵貝水物。"
                },
                {
                    "paragraph": "厥包橘柚錫貢。",
                    "zhushu": "小曰橘，大曰柚。其所包裹而致者，錫命乃貢。言不常。橘，均必反。柚，由究反。裹音果。"
                },
                {
                    "paragraph": "㳂于江、海，逹于淮、泗。",
                    "zhushu": "順流而下曰㳂。㳂江入海，自海入淮，自淮入泗。㳂，恱專反。鄭作松，松當爲㳂。馬本作均，云：均，平。○、"
                },
                {
                    "paragraph": "荆及衡陽惟荆州。",
                    "zhushu": "北據荆山，南及衡山之陽。"
                },
                {
                    "paragraph": "江、漢朝宗于海，",
                    "zhushu": "二水經此州而入海，有似於朝。百川。以海爲宗。宗，尊也。朝，直遥反。"
                },
                {
                    "paragraph": "九江孔殷，",
                    "zhushu": "江於此州界分爲九道，甚得地勢之中。九江，㝷陽地記云：一白烏白江，二曰蚌江，三曰烏江，四曰嘉靡江，五曰畎江，六曰源江，七曰廪江，八曰提江，九曰箘江。張須元縁江圖云：一曰三里江，二曰五州江，三曰嘉靡江，四曰烏土江，五曰白蚌江，六曰白烏江，七曰□江，八曰沙提江，九曰廪江。參差隨水長短，或百里，或五十里，始於鄂陵，終于江口，㑹于桑落洲。太康地記曰九江，劉歆以爲湖漢九水入彭蠡澤也。"
                },
                {
                    "paragraph": "沱、濳旣道，",
                    "zhushu": "沱，江别名。潜，水名。皆復其故道。沱，徒河反。潜，捷廉反，馬云：沱，湖也。其中泉出而不流者謂之潜。重言：沱、潜、旣道二後見梁州。"
                },
                {
                    "paragraph": "雲土夢作乂。",
                    "zhushu": "雲夢之澤在江南，其中有平土丘，水去可爲耕作畎畒之治。雲，本亦作云。夢，亡弄反，一音武仲反，徐莫公反。治，直吏反。"
                },
                {
                    "paragraph": "厥土惟塗泥，厥田惟下中，厥賦上下。",
                    "zhushu": "田第八，賦第三。人功修。重言：厥土惟塗泥二。又前見揚州。"
                },
                {
                    "paragraph": "厥貢羽、毛、齒、革，惟金三品。",
                    "zhushu": "土所岀與揚州同。重意：惟金三品揚州有厥貢字。"
                },
                {
                    "paragraph": "杶榦栝柏，",
                    "zhushu": "榦，柘也。柏葉松身曰栝。杶，勑倫反，徐勑荀反，木名，又作櫄。榦，本又作幹，故旦反。栝，古活反，馬云：白栝也。柘，章夜反。"
                },
                {
                    "paragraph": "礪砥砮丹，",
                    "zhushu": "砥細於礪，皆磨石也。砮，石中矢鏃，丹朱𩔖。礪，力丗反。砥音脂，徐之履反，韋昭音旨。砮音奴，韋昭乃固反。磨，末佐反。鏃，子木反，一音七木反。"
                },
                {
                    "paragraph": "惟箘簵楛，三邦底貢厥名，",
                    "zhushu": "箘簵，美竹，楛中矢𠏉。三物皆岀雲夢之澤，近澤三國常致貢之，其名天下稱善。箘，求隕反。韋昭一名聆風。簵音路。楛音戸，馬云：木名，可以爲箭。毛詩草木䟽云：葉如荆而赤，莖似蓍。近，附近之近。"
                },
                {
                    "paragraph": "包",
                    "zhushu": "橘、柚。"
                },
                {
                    "paragraph": "匭菁茅，",
                    "zhushu": "匭，匣也。菁以爲菹，茅以縮酒。匭音軌。菁，子丁反，徐音精，馬同。鄭云：茅有毛刺曰菁茅。匣，胡甲反，又音甲。菹，切韻側魚反。縮，所六反。"
                },
                {
                    "paragraph": "厥篚玄纁璣組，",
                    "zhushu": "此州染𤣥，纁色善，故貢之。璣、珠。𩔖生於水，組綬、𩔖纁，許云反。璣，其依反，又音機，馬同。說文：珠不圎也。字書云：小珠也。玉篇：渠依、居沂二反。組音祖，馬云：組，文也。"
                },
                {
                    "paragraph": "九江納錫大龜。",
                    "zhushu": "尺二寸曰大龜，出於九江水中。龜不常用，錫命而納之。納，馬云：入也。"
                },
                {
                    "paragraph": "浮于江、沱、潜、漢，逾于洛，至于南河。",
                    "zhushu": "逾，越也。河在冀州南，東流，故越洛而至南河。江、沱、潜、漢，四水名。本或作潜于漢，非。逾，羊朱反。○。"
                },
                {
                    "paragraph": "荆、河惟豫州，",
                    "zhushu": "西南至荆山，北距河水。"
                },
                {
                    "paragraph": "伊、洛、𤄊、澗旣入于河。",
                    "zhushu": "伊出陸渾山，洛出上洛山，澗出沔池山，𢓇出河南北山，四水合流而入河。𢓇，直然反。澗，故晏反。渾音䰟，又胡困、胡昆二反。沔，亡淺反，又亡忍反，下同。陸渾、沔池二縣屬河南郡。重意：旣入于河。冀州導沇、導渭，皆無旣字。導洛，有又東北字。"
                },
                {
                    "paragraph": "滎波旣豬，",
                    "zhushu": "滎澤波水，已成遏豬。滎，戸扄反，滎澤也。波如字，馬本作播。滎播，澤名。遏，烏曷反。"
                },
                {
                    "paragraph": "導菏澤，被孟豬。",
                    "zhushu": "菏澤在胡陵。孟豬，澤名，在菏東北，水流溢覆被之。導音道，下同。菏音柯，又士可反，注同，韋胡阿反。被，皮寄反，徐扶義反，注同。豬，張魚反，又音諸，左傳、爾雅皆作孟諸，宋藪澤也。"
                },
                {
                    "paragraph": "厥土惟壤，下土墳壚。",
                    "zhushu": "髙者壤，下者壚。壚䟽壚音盧。說文云：黒剛土也。"
                },
                {
                    "paragraph": "厥田惟中上，厥賦錯上中。",
                    "zhushu": "田第四，賦第二，雜出第一。"
                },
                {
                    "paragraph": "厥貢漆、枲、絺、紵，厥篚纎纊，",
                    "zhushu": "纊，細綿。絺，勑其反。紵，直吕反。纊音曠。綿，切韻武延反。"
                },
                {
                    "paragraph": "錫貢磬錯。",
                    "zhushu": "治玉石曰錯。治磬錯。"
                },
                {
                    "paragraph": "浮于洛，逹于河。",
                    "zhushu": "重言：逹于河三。前見兖州、徐州下。○。"
                },
                {
                    "paragraph": "華陽、黒水惟梁州，",
                    "zhushu": "東據華山之南，西距黒水。華，胡化反，又胡瓜反。"
                },
                {
                    "paragraph": "岷、嶓旣藝，沱、潜旣道，",
                    "zhushu": "岷山、嶓、冡，皆山名，水去已可種藝。沱、潜發源此州，入荆州。岷，武巾反。嶓音波，徐甫河反，韋音播。重言：沱潜旣道前見荆州下。"
                },
                {
                    "paragraph": "蔡、䝉旅平，和夷底績。",
                    "zhushu": "蔡、䝉，二山名。𥙊山曰旅。平，言治功畢，和夷之地，致功可藝。旅，如字，韋音盧。和，如字，又作龢。鄭云：和讀曰洹。治，直吏反，下同。"
                },
                {
                    "paragraph": "厥土青黎，",
                    "zhushu": "色青黒而沃壤。黎，鄭力𠔃反，徐力私反，馬云：小䟽也。"
                },
                {
                    "paragraph": "厥田惟下上，厥賦下中，三錯。",
                    "zhushu": "田第七，賦第八。雜出第七、第九三等。"
                },
                {
                    "paragraph": "厥貢璆、鐵、銀、鏤、砮、磬，",
                    "zhushu": "璆，玉名。鏤，剛鐵。璆，音蚪，徐居蚪、閭㓜二反，馬同。韋昭、郭璞云：紫磨金。案郭注爾雅璆即紫磨金。鐵，天結反。鏤，婁豆反。"
                },
                {
                    "paragraph": "熊、羆、狐、貍織皮",
                    "zhushu": "貢四獸之皮，織金罽。熊音雄。羆，彼宜反，如熊而黄。貍，力疑反。罽，紀例反。"
                },
                {
                    "paragraph": "西傾因桓是來，浮于潜，逾于沔，",
                    "zhushu": "西傾，山名。桓水自西傾山南行，因桓水是來，浮于潜、漢上曰沔。傾，窺井反。"
                },
                {
                    "paragraph": "入于渭，亂于河。",
                    "zhushu": "越沔而北入渭，浮東渡河而還帝都，自所治正絶流曰亂。渭音謂。○"
                },
                {
                    "paragraph": "黒水、西河惟雍州。",
                    "zhushu": "西距黒水，東據河。龍門之河在冀州西。雍，於用反。"
                },
                {
                    "paragraph": "弱水旣西，",
                    "zhushu": "導之西流，至於合黎。"
                },
                {
                    "paragraph": "涇屬渭汭，",
                    "zhushu": "屬，逮也。水北曰汭。言治涇水入於渭。涇音經。屬，之蜀反。汭，本又作内，同，如銳反，馬云：入也。逮音代。"
                },
                {
                    "paragraph": "漆、沮旣從，灃水攸同。",
                    "zhushu": "漆沮之水，已從入渭，灃水所同，同之於渭。沮，七徐反。灃，芳弓反。"
                },
                {
                    "paragraph": "荆、𡵨旣旅、",
                    "zhushu": "已旅𥙊，言治功畢。此荆在𡵨東，非荆州之荆。治，直吏反。"
                },
                {
                    "paragraph": "終南悙物，至于鳥䑕，",
                    "zhushu": "三山名，言相望。終南，山名。漢書地理志：一名太一。三秦記云：又名地肺。悙物，山名。漢書云：垂山也。"
                },
                {
                    "paragraph": "原隰底績，至于豬野。",
                    "zhushu": "下濕曰隰。豬野地名，言皆致功。"
                },
                {
                    "paragraph": "三危旣宅，三苗丕叙。",
                    "zhushu": "西裔之山已可居，三苗之族大有次。叙美禹之功。丕，普悲反。"
                },
                {
                    "paragraph": "厥土惟黄壤，厥田惟上上，厥賦中下。",
                    "zhushu": "田第一，賦第六。人功少。"
                },
                {
                    "paragraph": "厥貢惟球琳琅玕。",
                    "zhushu": "球琳，皆玉名。琅玕，石而似珠。球音求。琳，韋音來金反。琅音郎。玕音干。山海經云：崑崙山有琅玕樹。"
                },
                {
                    "paragraph": "浮于積石，至于龍門、西河，",
                    "zhushu": "積石山在金城西南，河所經也。㳂河順流而北，千里而東，千里而南。龍門山在河東之西界。"
                },
                {
                    "paragraph": "㑹于渭汭。",
                    "zhushu": "逆流曰㑹。自渭北涯，逆水西上。上，時掌反。"
                },
                {
                    "paragraph": "織皮崐崘析支渠搜，西戎即叙。",
                    "zhushu": "織皮毛布。有此四國，在荒服之外，流沙之内，𦍑髳之屬，皆就次叙。美禹之功及戎狄也。崘，魯門反，馬云：崐崘在臨𦍑西。析，星歷反。馬云：析攴在河𥘄西。搜，所由反。漢書志朔方郡有渠搜縣，武紀云北發渠搜是也。髳音謀，又音毛，西戎，國名。"
                },
                {
                    "paragraph": "導岍及𡵨，至于荆山。",
                    "zhushu": "更理說所治山川，首尾所在，治山通水，故以山名之。三山皆在雍州。導音道，從首起也。岍音牽，本亦作汧，山名，一名呉岳。馬本作開。重言：至于荆山，二後見導嶓冡下。"
                },
                {
                    "paragraph": "逾于河，",
                    "zhushu": "此謂梁山。龍門西河。"
                },
                {
                    "paragraph": "壷口、雷首，至于太岳；",
                    "zhushu": "二山在冀州，太岳上黨西。"
                },
                {
                    "paragraph": "底柱、析城，至于王屋；",
                    "zhushu": "此三山在冀州南，河之北，東行。底，之履反。柱如字，韋知父反，又知女反。底柱，山名，在河水中。"
                },
                {
                    "paragraph": "太行、𢘆山，至于碣石，入于海。",
                    "zhushu": "此二山連延，東北，接碣石而入滄海。百川經此衆山，禹皆治之，不可勝名，故以山言之。行，戸剛反，又如字。滄，音倉。勝音升。重言：入于海四。又下文導河、導𣻌、導江各一，導沇有又北東字，導淮有東字。"
                },
                {
                    "paragraph": "西傾、朱圉、鳥䑕，",
                    "zhushu": "西傾、朱圉，在積石以東。鳥䑕，渭水所出，在隴西之西。三者，雍州之南山。傾，窺并反。圉，魚吕反。"
                },
                {
                    "paragraph": "至于太華；",
                    "zhushu": "相首尾而東華，如字，又戸化反。"
                },
                {
                    "paragraph": "熊耳、外方、桐柏，至于陪尾；",
                    "zhushu": "四山相連，東南在豫州界。洛經熊耳，伊經外方，淮岀桐柏，經陪尾。凡此皆先舉所施功之山於上，而後條列所治水於下，互相備。陪，音裴。陪尾，山名，漢書作横尾。列，如字，本或作别，彼列反。"
                },
                {
                    "paragraph": "導嶓冡，至于荆山。",
                    "zhushu": "𣻌水岀嶓。冡在梁州，經荆山。荆山在荆州。𣻌，羊尚反。重言：至于荆山二，前見導汧下。"
                },
                {
                    "paragraph": "内方，至于大别；",
                    "zhushu": "内方，大别，二山名。在荆州，漢所經。"
                },
                {
                    "paragraph": "岷山之陽，至于衡山；",
                    "zhushu": "岷山江所出，在梁州。衡山江所經，在荆州。"
                },
                {
                    "paragraph": "過九江，至于敷淺原。",
                    "zhushu": "言衡山連延過九江，接敷淺原。言導從首起，言陽從南。敷淺原一名博陽山，在揚州豫章界。重言：過九江二又見導江下。"
                },
                {
                    "paragraph": "導弱水，至于合黎，",
                    "zhushu": "合𥠖，水名，在流沙東。弱，本或作溺。合。如字。黎，力𠔃反。馬云：地名。"
                },
                {
                    "paragraph": "餘波入于流沙。",
                    "zhushu": "弱水餘波西溢入流沙。溢音逸。"
                },
                {
                    "paragraph": "導黒水，至于三危，入于南海。",
                    "zhushu": "黒水自北而南，經三危，過梁州，入南海。重意：入于南海上丈入于海四無南字。"
                },
                {
                    "paragraph": "導河積石，至于龍門，",
                    "zhushu": "施功發于積石，至于龍門，或鑿山，或穿地以通流。"
                },
                {
                    "paragraph": "南至于華隂，",
                    "zhushu": "河自龍門南流，至華山北而東行。"
                },
                {
                    "paragraph": "東至于底柱。",
                    "zhushu": "底柱，山名。河水分流，包山而過，山見水中若柱然，在西虢之界。見，賢遍反。號，寡白反。"
                },
                {
                    "paragraph": "又東至于孟津。",
                    "zhushu": "孟津，地名，在洛北，都道所湊，古今以爲津。孟津，如字。洛北，地名。湊，七豆反。"
                },
                {
                    "paragraph": "東過洛汭，至于大伾。",
                    "zhushu": "洛汭，洛入河處。山再成曰伾。至于大伾而北行。伾，本亦作岯，音丕，又皮鄙反，徐扶眉反，又敷眉反，韋音嚭，郭撫梅反，字或作。"
                },
                {
                    "paragraph": "北過降水，至于大陸。",
                    "zhushu": "降水，水名。入河。大陸，澤名。降如字，鄭戸江反。"
                },
                {
                    "paragraph": "又北，播爲九河。",
                    "zhushu": "北分爲九河，以殺其溢。在兖州界。殺，所界反。溢字又作隘，於賣反。"
                },
                {
                    "paragraph": "同爲逆河，入于海。",
                    "zhushu": "同合爲一大河，名逆河，而入於渤海，皆禹所加功，故叙之。渤，蒲兀反。重言：入于海四，前見導岍及𡵨下。"
                },
                {
                    "paragraph": "嶓冡導𣻌，東流爲漢，",
                    "zhushu": "泉始出山爲𣻌水，東南流爲沔水，至漢中東行爲漢水。"
                },
                {
                    "paragraph": "又東爲滄浪之水。",
                    "zhushu": "別流在荆州。浪音郎。"
                },
                {
                    "paragraph": "過三澨，至于大别。",
                    "zhushu": "三澨，水名，入漢。大别，山名。澨，市制反。"
                },
                {
                    "paragraph": "南入于江，",
                    "zhushu": "觸山回南入江。觸，切韻，尺玉反。"
                },
                {
                    "paragraph": "東匯澤爲彭蠡。",
                    "zhushu": "匯，廻也。水東㢠爲彭蠡大澤。匯，徐音胡罪反，韋空爲反。"
                },
                {
                    "paragraph": "東爲北江，入于海。",
                    "zhushu": "自彭蠡江分爲三，入震澤，遂爲北江而入海。重言：入于海四見導岍章末。"
                },
                {
                    "paragraph": "岷山導江，東别爲沱。",
                    "zhushu": "江東南流，沱東行。沱，東何反。"
                },
                {
                    "paragraph": "又東至于澧，",
                    "zhushu": "澧，水名。澧音禮。"
                },
                {
                    "paragraph": "過九江，至于東陵。",
                    "zhushu": "江分爲九道，在荆州。東陵，地名。重言：過九江二前見導嶓冢下。"
                },
                {
                    "paragraph": "東迆北㑹于匯，",
                    "zhushu": "迆，溢也。東溢分流都共，北㑹爲彭蠡。迆，以爾反，馬云：靡也。"
                },
                {
                    "paragraph": "東爲中江，入于海。",
                    "zhushu": "有北有中，南可知。重言：入于海四。並見前導岍章末。"
                },
                {
                    "paragraph": "導沇水，東流爲濟，",
                    "zhushu": "泉源爲沇，流去爲濟。在温西北平地。沇音兖，又以轉反。"
                },
                {
                    "paragraph": "入于河，溢爲滎。",
                    "zhushu": "濟水入河，並流十數里，而南截河，又並流數里，溢爲滎澤，在敖倉東南。數，色住反，下同。一本作十數。重言：入于河三。前見冀州末一，後又見導渭末一。"
                },
                {
                    "paragraph": "東出于陶丘北，",
                    "zhushu": "陶丘，丘再成。陶音桃。"
                },
                {
                    "paragraph": "又東至于菏，",
                    "zhushu": "菏澤之水。"
                },
                {
                    "paragraph": "又東北會于汶，",
                    "zhushu": "濟與汶合。"
                },
                {
                    "paragraph": "又北，東入于海。",
                    "zhushu": "北折而東，折，之設反。"
                },
                {
                    "paragraph": "導淮自桐柏，",
                    "zhushu": "桐柏山在南陽之東。"
                },
                {
                    "paragraph": "東會于泗、沂，東入于海。",
                    "zhushu": "與泗、沂二水合，入于海。重言：入于海四並本篇，詳附上文導岍下。"
                },
                {
                    "paragraph": "導渭自鳥䑕同穴，",
                    "zhushu": "鳥䑕共爲雄雌，同穴處此山，遂以名山，曰鳥䑕，渭水出焉。"
                },
                {
                    "paragraph": "東會于灃，又東㑹于涇，",
                    "zhushu": "灃水自南，涇水自北而合。灃音豐。"
                },
                {
                    "paragraph": "又東過漆、沮，入于河。",
                    "zhushu": "漆、沮，二水名，亦曰洛水，出馮翊北。翊，與職反。重言：入于河三。前見冀州及導沇下。"
                },
                {
                    "paragraph": "導洛自熊耳，",
                    "zhushu": "在冝陽之西。"
                },
                {
                    "paragraph": "東北㑹于澗、𤄊，",
                    "zhushu": "㑹于河南城南。"
                },
                {
                    "paragraph": "又東㑹于伊，",
                    "zhushu": "合於洛陽之南。"
                },
                {
                    "paragraph": "又東北入于河。",
                    "zhushu": "合於鞏之東。鞏，恭勇反，縣名，屬河南郡。重言：入于河三前見豫州，無又東北有旣字。"
                },
                {
                    "paragraph": "九州攸同，",
                    "zhushu": "所同事在下。"
                },
                {
                    "paragraph": "四隩旣宅。",
                    "zhushu": "四方之宅已可居。隩，於六反，玉篇。於報反。"
                },
                {
                    "paragraph": "九山刋旅，九川滌源，九澤旣陂，",
                    "zhushu": "九州名山，已槎木通道而旅𥙊矣。九州之川巳滌除，泉源無壅塞矣。九州之澤，巳陂障無决溢矣。滌，待歷反。陂，彼冝反。槎，仕雅反。障，章尚反。"
                },
                {
                    "paragraph": "四海㑹同。六府孔修，",
                    "zhushu": "四海之内，㑹同京師。九州同風，萬國共貫。水火金木土，榖甚修理。言政化和。貫，工喚反。重意：六府孔修禹謨六府三事𠃔治。"
                },
                {
                    "paragraph": "庶土交正，底慎財賦，",
                    "zhushu": "交，俱也。衆土俱得其正，謂壤墳壚。致所慎者，財貨貢賦，言取之有節，不過度。"
                },
                {
                    "paragraph": "咸則三壤，成賦中邦。",
                    "zhushu": "皆法壤田，上中下大較三品，成九州之賦，明水害除。較音角。"
                },
                {
                    "paragraph": "錫土姓，祗台德先，不距朕行。",
                    "zhushu": "台，我也。天子建德，因生以賜姓。謂有德之人生此地，以此地名賜之姓以顯之。王者常自以敬我德爲先，則天下無距違我行者。台，徐音怡。行，下孟反，注同。"
                },
                {
                    "paragraph": "五百里甸服：",
                    "zhushu": "規方千里之内謂之甸服。爲天子服治田，去王城面五百里。甸，田遍反。爲，于僞反。"
                },
                {
                    "paragraph": "百里賦納緫，",
                    "zhushu": "甸服内之百里近王城者。禾槀曰緫。入之供飼國馬。納，如字，本又作内，音同，下如字。緫音揔。近，附近之近。槀，故老反。供音恭。飼，音嗣。"
                },
                {
                    "paragraph": "二百里納銍，",
                    "zhushu": "銍刈謂禾穗。銍，珍栗反。穗亦作穟，音遂。"
                },
                {
                    "paragraph": "三百里納秸服，",
                    "zhushu": "秸，槀也。服槀役。秸，本或作稭，工八反，馬云：去其頴，音鞂。"
                },
                {
                    "paragraph": "四百里粟，五百里米。",
                    "zhushu": "所納精者少，麤者多。"
                },
                {
                    "paragraph": "五百里侯服：",
                    "zhushu": "甸，服外之五百里。侯，候也。斥候而服事。"
                },
                {
                    "paragraph": "百里采，",
                    "zhushu": "侯服内之百里，供王事而巳，不主二。"
                },
                {
                    "paragraph": "二百里男邦，",
                    "zhushu": "男，任也。任王者事。任，而針反，又而鳩反，下同。"
                },
                {
                    "paragraph": "三百里諸侯。",
                    "zhushu": "三百里同爲王者斥候，故合三爲一，名同。爲，于僞反。"
                },
                {
                    "paragraph": "五百里綏服：",
                    "zhushu": "綏，安也。侯服外之五百里，安服王者之政教。綏，息遺反。"
                },
                {
                    "paragraph": "三百里揆文教，",
                    "zhushu": "揆，度也。度王者文教而行之，三百里皆同。揆，葵癸反。度，待洛反。"
                },
                {
                    "paragraph": "二百里奮武衛。",
                    "zhushu": "文教外之二百里，奮武衛，天子所以安。奮，方問反。"
                },
                {
                    "paragraph": "五百里要服：",
                    "zhushu": "綏服外之五百里，要束以文教。要，一遥反。束如字，一音來。"
                },
                {
                    "paragraph": "三百里夷，",
                    "zhushu": "守平常之教，事王者而巳。夷馬云。易也。"
                },
                {
                    "paragraph": "二百里蔡。",
                    "zhushu": "蔡，法也。法三百里而差簡。差，𥘉佳反，又𥘉賣反。"
                },
                {
                    "paragraph": "五百里荒服：",
                    "zhushu": "要服外之五百里，言荒又簡畧。"
                },
                {
                    "paragraph": "三百里蠻，",
                    "zhushu": "以文徳蠻來之，不制以法。"
                },
                {
                    "paragraph": "二百里流。",
                    "zhushu": "流，移也。言政教隨其俗。凡五服相距爲方五千里。"
                },
                {
                    "paragraph": "東漸于海，西被于流沙，朔南曁，聲教",
                    "zhushu": "漸，入也。被，及也。此言五服之外，皆與王者聲教而朝見。漸，子廉反。被，皮寄反。朔，朔北也。與音預。朝，直遥反。見，賢遍反。"
                },
                {
                    "paragraph": "訖于四海。禹錫玄圭，告厥成功。",
                    "zhushu": "玄，天色。禹功盡加於四海，故堯賜玄圭以彰顯之。言大功成訖。斤宻反。"
                }
            ]
        },
        {
            "name": "夏書甘誓第二",
            "paragraphs": [
                {
                    "paragraph": "夏書甘誓第二",
                    "zhushu": "",
                    "type": 1
                },
                {
                    "paragraph": "啓與有扈戰于甘之野，作甘誓。",
                    "zhushu": "夏啓嗣禹位，伐有扈之罪。啓，禹子，嗣禹爲天子也。扈音户。有扈，國名，與夏同姓。馬云：姒姓之國，爲無道者。案京兆鄠縣，即有扈之國也。甘，有扈郊地名。馬云：南郊地也。甘，水名，今在鄠縣西。誓，馬云：軍旅曰誓，㑹同曰誥。重意：啓與有扈戰于甘之野，湯誓遂與桀戰于鳴條之野，牧誓與受戰于牧野。"
                },
                {
                    "paragraph": "甘誓。",
                    "zhushu": "甘有扈郊地，名將戰先誓。"
                },
                {
                    "paragraph": "大戰于甘，乃召六卿。",
                    "zhushu": "天子六軍，其將皆命卿。將，子匠反。"
                },
                {
                    "paragraph": "王曰：嗟！六事之人，",
                    "zhushu": "各有軍事，故曰六事。"
                },
                {
                    "paragraph": "予誓告汝。有扈氏威侮五行，怠棄三正，",
                    "zhushu": "五行之德，王者相承所取法。有扈與夏同姓，恃親而不恭，是則威虐侮慢，五行怠惰，棄廢天地人之正道。言亂常。侮，亡甫反。正如字，徐音征，馬云：建子、建丑、建寅，三正也。惰，徒卧反。重意：威侮五行，洪範汨陳其五行。"
                },
                {
                    "paragraph": "天用勦絶其命。",
                    "zhushu": "用其失道，故勦截也。截絶謂㓕之。勦，子六反，玉篇子小反，馬作巢，與玉篇、切韻同。"
                },
                {
                    "paragraph": "今予惟恭行天之罰。",
                    "zhushu": "恭，奉也。言欲截絶之。罰音伐。重意：今予惟恭行天之罰。牧誓有發字。"
                },
                {
                    "paragraph": "左不攻于左，汝不恭命。",
                    "zhushu": "左車左，左方，主射。攻，治也，治其職。重言：汝不恭命三連，見下文。"
                },
                {
                    "paragraph": "右不攻于右，汝不恭命。",
                    "zhushu": "右，車右勇力之士，執戈矛以退敵。"
                },
                {
                    "paragraph": "御非其馬之正，汝不恭命。",
                    "zhushu": "御以正馬爲政，三者有失，皆不奉我命。御，魚慮反。"
                },
                {
                    "paragraph": "用命，賞于祖；",
                    "zhushu": "天子親征，必載遷廟之祖主行。有功，則賞祖主前，示不專。"
                },
                {
                    "paragraph": "弗用命，戮于社。",
                    "zhushu": "天子親征。又載，社主謂之社。事不用命奔北者，則戮之於社主前。社主隂，隂主殺，親祖嚴社之義。戮，音六。北，如字，又音佩，軍走曰北。重意：用命賞于祖，弗用命戮于社。泰誓：功多有厚賞，不迪有顯戮。〇互註：禮小宗伯：若大師，則帥有司而立軍社，奉主車。註云：王出軍，必先有事於社，及遷廟，而以其主行。社主曰軍社，遷主曰祖社之主，蓋用石爲之。"
                },
                {
                    "paragraph": "予則孥戮汝。",
                    "zhushu": "孥，子也。非但止汝身，辱及汝子。言恥累也。孥音奴。累，劣僞反。重言：予則孥戮汝。二後。見湯誓。"
                }
            ]
        },
        {
            "name": "夏書五子之歌第三",
            "paragraphs": [
                {
                    "paragraph": "夏書五子之歌第三",
                    "zhushu": "",
                    "type": 1
                },
                {
                    "paragraph": "太康失邦，",
                    "zhushu": "啓子也。盤于遊田。不恤民事。爲羿所逐。不得反國。"
                },
                {
                    "paragraph": "昆弟五人，須于洛汭，作五子之歌。",
                    "zhushu": "太康五弟與其母待太康於洛水之北，怨其不反，故作歌。五子名字，書傳無聞，仲康蓋其一也。須，馬云：止也。汭，如銳反，本又作内，音同。"
                },
                {
                    "paragraph": "五子之歌。",
                    "zhushu": "啓之五子，因以名篇。"
                },
                {
                    "paragraph": "太康尸位，以逸豫，",
                    "zhushu": "尸，主也。主以尊位爲逸䂊不勤。逸，本又作佾。豫，本又作忬，音同。"
                },
                {
                    "paragraph": "滅厥德，𥠖民咸貳。",
                    "zhushu": "君䘮其德，則衆民皆貳心矣。𥠖，力𠔃反。䘮，息浪反。"
                },
                {
                    "paragraph": "乃盤遊無度，",
                    "zhushu": "盤樂游逸無法度。盤，歩干反，本或作槃。度，如字。樂音洛。"
                },
                {
                    "paragraph": "畋于有洛之表，十旬弗反。",
                    "zhushu": "洛水之表，水之南十日曰旬。田獵過百日不還。畋音田。"
                },
                {
                    "paragraph": "有窮后羿因民弗忍，距于河。",
                    "zhushu": "有窮，國名。羿，諸侯名。距太康於河，不得入國，遂廢之。羿，五計反，徐胡細反。距音巨。"
                },
                {
                    "paragraph": "厥弟五人御其母以從，",
                    "zhushu": "御，侍也。言從畋。從如字。或作才用反，非。"
                },
                {
                    "paragraph": "徯于洛之汭。五子咸怨，",
                    "zhushu": "待太康，怨其乆畋失國。徯，胡啓反。"
                },
                {
                    "paragraph": "述大禹之戒以作歌。",
                    "zhushu": "□，循也。歌以叙怨。"
                },
                {
                    "paragraph": "其一曰：皇祖有訓，民可近，不可下。",
                    "zhushu": "皇，君也。君祖禹有訓戒。近謂親之，下謂失分。近，附近之近。分，扶問反。重意：民可近，不可下。太甲下無輕民事惟難。"
                },
                {
                    "paragraph": "民惟邦本，本固邦寜。",
                    "zhushu": "言人君當固民以安國。"
                },
                {
                    "paragraph": "予視天下，愚夫愚婦，一能勝予。",
                    "zhushu": "言能畏敬小民，所以得衆心。"
                },
                {
                    "paragraph": "一人三失，怨豈在明，不見是圖。",
                    "zhushu": "三失，過非一也。不見，是謀備其微。三，如字，又息暫反。見，賢遍反。"
                },
                {
                    "paragraph": "予臨兆民，懔乎若朽索之馭六馬。",
                    "zhushu": "十萬曰億，十億曰兆。言多懔危貌。朽，腐也。腐索馭六馬，言危懼甚。懔，力甚反。朽，許乆反。索，息洛反。馭音御。腐，扶甫反。"
                },
                {
                    "paragraph": "爲人上者，奈何不敬？",
                    "zhushu": "能敬則不驕，在上不驕則髙而不危。重意：奈何弗敬。後見召誥篇：曷其奈何弗敬。"
                },
                {
                    "paragraph": "其二曰：訓有之，内作色荒，外作禽荒。",
                    "zhushu": "作，爲也。迷亂曰荒。色。女色。禽，鳥獸。"
                },
                {
                    "paragraph": "甘酒嗜音，峻宇雕牆。",
                    "zhushu": "甘嗜無厭足，峻髙大雕飾。畫。甘，一音戸甘反。嗜，市志反。峻，思俊反。牆，慈羊反。厭，於鹽反，又於豔反。"
                },
                {
                    "paragraph": "有一于此，未或不亡。",
                    "zhushu": "此六者，棄德之君，必有其一，有一必亡，况兼有乎？"
                },
                {
                    "paragraph": "其三曰：惟彼陶唐，有此冀方。",
                    "zhushu": "陶唐帝堯氏都異州統天下四方。"
                },
                {
                    "paragraph": "今失厥道，亂其紀綱，乃底滅亡。",
                    "zhushu": "言失堯之道，亂其法制，自致滅亡。底，之履反。互註：左哀五年夏書曰：惟彼陶唐，帥彼天常，有此冀方。今失其行，亂其紀綱，乃厎滅亡。"
                },
                {
                    "paragraph": "其四曰：明明我祖，萬邦之君。有典有則，貽厥子孫。",
                    "zhushu": "君萬國，爲天子。典，謂經籍則法。貽，遺也。言仁及後丗。貽，以之反。遺，唯季反。重意：萬邦之君。說命天子，惟君萬邦。"
                },
                {
                    "paragraph": "𥘄石和鈞，王府則有。荒墜厥緒，覆宗絶祀。",
                    "zhushu": "金鐵曰石，供民器用。通之使和平，則官民足。言古制存，而太康失其業以取亡。覆，芳服反。供音恭。"
                },
                {
                    "paragraph": "其五曰：嗚呼曷歸？予懷之悲。",
                    "zhushu": "曷，何也。言思而悲。曷，戸割反。"
                },
                {
                    "paragraph": "萬姓仇予，予將疇依？",
                    "zhushu": "仇，怨也。言當依誰以復國乎。"
                },
                {
                    "paragraph": "鬱陶乎予心，顔厚有忸怩。",
                    "zhushu": "鬱陶，言哀思也。顔厚色愧。忸怩，心慙慙愧於仁人賢士。鬱音尉。陶音桃。鬱陶，憂思也。忸，女六反。怩，女姫反，徐乃私反。思，息嗣反。"
                },
                {
                    "paragraph": "弗慎厥德，雖悔可追？",
                    "zhushu": "言人君行已不慎其德，以速滅敗，雖欲改悔，其可追及乎？言無益。雖如字，或作睢。"
                }
            ]
        },
        {
            "name": "夏書㣧征第四",
            "paragraphs": [
                {
                    "paragraph": "夏書㣧征第四",
                    "zhushu": "",
                    "type": 1
                },
                {
                    "paragraph": "羲和湎淫，廢時亂日，",
                    "zhushu": "羲氏、和氏丗掌天地四時之官。自唐虞至三代，丗職不絶。承太康之後，沈湎於酒，過差非度，廢天時，亂甲乙。湎，徐音緬，靣善反。差，𥘉賣反，又𥘉佳反。"
                },
                {
                    "paragraph": "㣧往征之，作㣧征。",
                    "zhushu": "㣧國之君受王命往征之。㣧，國名。"
                },
                {
                    "paragraph": "㣧征。",
                    "zhushu": "奉辭罰罪曰征。"
                },
                {
                    "paragraph": "惟仲康肇位四海，",
                    "zhushu": "羿廢太康而立其弟仲康爲天子。肇音兆，下同。"
                },
                {
                    "paragraph": "㣧侯命掌六師。",
                    "zhushu": "仲康命㣧侯掌王六師，爲大司馬。〇重意：掌六師。周官篇：統六師。"
                },
                {
                    "paragraph": "羲和廢厥職，酒荒于厥邑，",
                    "zhushu": "舎其職官，還其私邑，以酒迷亂，不修其業。舎音捨。"
                },
                {
                    "paragraph": "㣧后承王命徂征。",
                    "zhushu": "徂，徃也。就其私邑往討之。"
                },
                {
                    "paragraph": "告于衆曰：嗟予有衆，",
                    "zhushu": "誓勑之。"
                },
                {
                    "paragraph": "聖有謨訓，明徴定保。",
                    "zhushu": "徴，證也。保，安也。聖人所謀之教訓爲丗明證，所以定國安家。"
                },
                {
                    "paragraph": "先王克謹天戒，臣人克有常憲，",
                    "zhushu": "言君能慎戒，臣能奉有常法。"
                },
                {
                    "paragraph": "百官修輔，厥后惟明明。",
                    "zhushu": "修職輔君，君臣俱明。重意：厥后惟明明。太甲下，惟明明后。"
                },
                {
                    "paragraph": "毎𡻕孟春，遒人以木鐸徇于路，",
                    "zhushu": "遒人，宣令之官。木鐸，金鈴木舌，所以振文教。遒，在由反。鐸，待洛反。鈴，音令。"
                },
                {
                    "paragraph": "官師相規，工執藝事以諌，",
                    "zhushu": "官衆，衆官更相規闕，百工各執其所治技藝以諌，諌失常。藝，本又作蓺。更音庚。技，其綺反。互注，左襄十四年，士傳言：庻人謗商旅于市，百工獻藝。故夏書曰：遒人以木鐸徇于路，官師相規，工執藝事以諌。正月孟春，於是乎有之。諌失常也。"
                },
                {
                    "paragraph": "其或不恭，邦有常刑。",
                    "zhushu": "言百官廢職服大刑。重意：邦有常刑。費誓：汝則有常刑。"
                },
                {
                    "paragraph": "惟時羲和顛覆厥德，",
                    "zhushu": "顚覆，言反倒。將陳羲和所犯，故先舉孟春之令。犯令之誅。覆，芳服反。倒，丁老反。"
                },
                {
                    "paragraph": "沈亂于酒，畔官離次。",
                    "zhushu": "沈謂醉冥失次位也。離，如字，又力智反。𡨋，莫定反，又立丁反。重意：沈亂于酒。微子沈酗于酒。"
                },
                {
                    "paragraph": "俶擾天紀，遐棄厥司。",
                    "zhushu": "俶，始擾亂。遐，逺也。紀謂時日，司所主也。俶，本又作阩，亦作叔，同尺六反。擾，而小反。"
                },
                {
                    "paragraph": "乃季秋月朔，辰弗集于房，",
                    "zhushu": "辰，日月所㑹房所舎之次。集，合也。不合即日食可知。"
                },
                {
                    "paragraph": "瞽奏鼔，嗇夫馳，庶人走。",
                    "zhushu": "凡日食，天子伐鼔於社，責上公，瞽，樂官，樂官進鼔則伐之。嗇夫，主幣之官。馳取幣，禮天神。衆人走供救日食之百役也。嗇，音色。馳車馬曰馳，走歩曰走。供，音恭。"
                },
                {
                    "paragraph": "羲和尸厥官，罔聞知，",
                    "zhushu": "主其官而無聞知於日食之變異，所以罪重。"
                },
                {
                    "paragraph": "昬迷于天象，以干先王之誅。",
                    "zhushu": "闇錯天象，言昬亂之甚，干，犯也。"
                },
                {
                    "paragraph": "政典曰：先時者殺無赦，",
                    "zhushu": "政典，夏后爲政之典籍，若周官六卿之治典。先時，謂曆象之法，四時節氣，弦望晦朔，先天時則罪死無赦。先，悉薦反，又如字，注先時、先天同。赦，時夜反。治，直吏反。"
                },
                {
                    "paragraph": "不及時者殺無赦。",
                    "zhushu": "不及，謂曆象後天時。雖治其官，苟有先後之差，則無赦，况廢官乎！後，胡豆反。"
                },
                {
                    "paragraph": "今予以爾有衆，奉將天罰。",
                    "zhushu": "將，行也。奉王命行王誅。謂殺湎淫之身，立其賢子弟。重意：今予以爾有衆，奉將天罰。湯誓：爾尚輔予一人，致天之罰。泰誓上。以爾有衆，底天之罰。泰誓下。奉予一人，恭行天罰。"
                },
                {
                    "paragraph": "爾衆士同力王室，尚弼予欽承天子威命。",
                    "zhushu": "以天子威命，督其士衆，使用命。重言：爾衆士三。本篇二。泰誓下一。"
                },
                {
                    "paragraph": "火炎崐岡，玉石俱焚。",
                    "zhushu": "山脊曰岡。崐。山出玉。言火逸而害玉。崐，音昆。"
                },
                {
                    "paragraph": "天吏逸德，烈于猛火。",
                    "zhushu": "逸，過也。天王之吏，爲過惡之德，其傷害天下，甚於火之害。玉猛火烈矣，又烈於火。"
                },
                {
                    "paragraph": "殱厥渠魁，脅從罔治。",
                    "zhushu": "殱滅渠，大魁，帥也。指謂羲和罪人之身，其脅從距王師者皆無治。殱，子廉反。魁，苦回反。脅，虚業反。帥，色𩔖反。"
                },
                {
                    "paragraph": "舊染汙俗，咸與惟新。",
                    "zhushu": "言其餘人乆染汙俗，本無惡心，皆與更新，一無所問。汙，烏故反，汙辱之汙，又音烏，涴，泥著物也，一音烏卧反。"
                },
                {
                    "paragraph": "嗚呼！威克厥愛，允濟；",
                    "zhushu": "歎能以威勝所愛，則必有成功。"
                },
                {
                    "paragraph": "愛克厥威，允罔功。",
                    "zhushu": "以愛勝威，無以濟衆，信無功。"
                },
                {
                    "paragraph": "其爾衆士懋戒哉！",
                    "zhushu": "言當勉以用命，戒以辟戮。懋，音茂。辟音避。重意：懋戒哉！大禹謨戒哉！太甲嗣王戒哉！"
                },
                {
                    "paragraph": "自契至于成湯八遷，",
                    "zhushu": "十四、丗凢八徙國都。契悉列反，殷之始祖。八遷，八遷之書，史唯見四。"
                },
                {
                    "paragraph": "湯始居亳，從先王居，",
                    "zhushu": "契父帝嚳都亳湯自商丘遷焉。故曰：從先王居。"
                },
                {
                    "paragraph": "作帝告、𨤲沃。",
                    "zhushu": "告來居、治沃土二篇皆亡。告，工毒反。沃，徐烏酷反。此五亡篇，舊解是夏書，馬、鄭之徒以爲商書，兩義俱通。"
                },
                {
                    "paragraph": "湯征諸侯，",
                    "zhushu": "爲夏方伯，得專征伐。"
                },
                {
                    "paragraph": "葛伯不祀，湯始征之，",
                    "zhushu": "葛國，伯爵也。廢其土地山川及宗廟神祇，皆不祀，湯始伐之。伐始於葛。祇，巨支反。"
                },
                {
                    "paragraph": "作湯征。",
                    "zhushu": "述始征之義也，亡。"
                },
                {
                    "paragraph": "伊尹去亳適夏，",
                    "zhushu": "伊尹字氏，湯進於桀。"
                },
                {
                    "paragraph": "旣醜有夏，復歸于亳。",
                    "zhushu": "醜惡其政，不能用賢，故退還。復，扶又反。重言：復歸于亳。三後見湯誥太甲上。"
                },
                {
                    "paragraph": "入自北門，乃遇汝鳩汝方，",
                    "zhushu": "鳩方二人，湯之賢臣，不期而會曰遇。"
                },
                {
                    "paragraph": "作汝鳩汝方。",
                    "zhushu": "言所以醜夏而還之意二篇皆亡。"
                }
            ]
        },
        {
            "name": "商書湯誓第一",
            "paragraphs": [
                {
                    "paragraph": "商書湯誓第一",
                    "zhushu": "",
                    "type": 1
                },
                {
                    "paragraph": "伊尹相湯伐桀，升自陑，",
                    "zhushu": "桀都安邑，湯升道從陑，出其不意。陑在河曲之南。相，息亮反。湯，如字。馬云：俗儒以湯爲謚，或爲號。號者似非其意，言謚近之。然不在謚法，故無聞焉。及禹，俗儒以爲名帝系，禹名文命，王侯。丗本湯名天乙。推此言之，禹豈復非謚乎？亦不在謚法，故疑焉。桀，其列反，夏之末天子。升，音昇。陑音而。"
                },
                {
                    "paragraph": "遂與桀戰于鳴條之野。",
                    "zhushu": "地在安邑之西，桀逆拒湯。重意：遂與桀戰于鳴條之野。見甘誓、牧誓。"
                },
                {
                    "paragraph": "作湯誓。湯誓：",
                    "zhushu": "戒誓湯士衆："
                },
                {
                    "paragraph": "王曰：格爾衆庶，悉聽朕言。",
                    "zhushu": "契始封商，湯遂以爲天下號。湯稱王，則比桀於一夫。格，庚白反，來也。重意：悉聽朕言。盤庚明聽朕言，㤗誓咸聽朕言，吕刑皆聽朕言。"
                },
                {
                    "paragraph": "非台小子，敢行稱亂。有夏多罪，天命殛之。",
                    "zhushu": "稱，舉也。舉亂以諸侯伐天子，非我小子敢行此事。桀有昬德，天命誅之。今順天台。以之反，下同。殛，居力反。"
                },
                {
                    "paragraph": "今爾有衆，汝曰：我后不恤我衆，舎我穡事而割正夏？",
                    "zhushu": "汝，汝有衆，我后桀也。正，政也。言奪民農功而爲割剥之政。恤，荀律反。舎音捨，廢也。"
                },
                {
                    "paragraph": "予惟聞汝衆言，",
                    "zhushu": "不憂我衆之言。"
                },
                {
                    "paragraph": "夏氏有罪，予畏上帝，不敢不正。",
                    "zhushu": "不敢不正桀罪誅之。"
                },
                {
                    "paragraph": "今汝其曰：夏罪其如台？",
                    "zhushu": "今汝其復言桀惡，其亦如我所聞之言。復，扶又反。重言：其如台四後見盤庚上。髙宗肜日，西伯戡𥠖。"
                },
                {
                    "paragraph": "夏王率遏衆力，率割夏邑。",
                    "zhushu": "言桀君臣相率爲勞役之事，以絶衆力，謂廢農功，相率剥割夏之邑居，謂征賦重。遏，於葛反，徐音謁，馬云：止也。"
                },
                {
                    "paragraph": "有衆率怠弗協，曰：時日曷䘮，予及汝皆亡。",
                    "zhushu": "衆下相率爲怠惰，不與上和合，比桀於日，曰：是日何時？䘮我與汝俱亡！欲殺身以䘮桀。䘮，息浪反。惰，徒卧反。"
                },
                {
                    "paragraph": "夏德若兹，今朕必往。",
                    "zhushu": "凶德如此，我必往誅之。重言：今朕必往，重見㤗誓。"
                },
                {
                    "paragraph": "爾尚輔予一人，致天之罰，予其大賚汝。",
                    "zhushu": "賚，與也。汝庶幾輔成我，我大與汝爵賞。罰音伐。賚，力代反，徐音來。重意：爾尚輔予一人。泰誓上。爾尚弼予一人。○致末之罰多方，我則致天之罰。泰誓上：底天之罰。"
                },
                {
                    "paragraph": "爾無不信，朕不食言。",
                    "zhushu": "食盡其言僞不實。"
                },
                {
                    "paragraph": "爾不從誓言，",
                    "zhushu": "不用命。"
                },
                {
                    "paragraph": "予則孥戮汝，罔有攸赦。",
                    "zhushu": "古之用刑，父子兄弟罪不相及。今云孥戮汝，無有所赦，權以脅之，使勿犯。重言：予則孥戮，汝又甘誓。"
                },
                {
                    "paragraph": "湯旣勝夏，欲遷其社，不可。",
                    "zhushu": "湯承堯舜禪代之後，順天應人，逆取順守，而有慙德，故革命創制，改正易服，變置社稷，而後丗無及句龍者，故不可而止。社，常者反，后士之神。禪，時戰反。應，應對之應。創，𥘉亮反。正音征，又音政。句音鉤。句龍，共工之子，爲后土。"
                },
                {
                    "paragraph": "作夏社、疑至、臣扈。",
                    "zhushu": "言夏社不可遷之義，疑至及臣扈三篇皆亡。扈音戸。"
                },
                {
                    "paragraph": "夏師敗績，湯遂從之。",
                    "zhushu": "大崩曰敗績。從，謂遂討之。績，子寂反。從，才容反。"
                },
                {
                    "paragraph": "遂伐三朡，俘厥寳玉。",
                    "zhushu": "三朡，國名，桀走保之，今定陶也。桀自安邑東入山，出太行，東南渉河，湯緩追之，不迫，遂奔南巢。俘，取也。玉以禮神，使無水旱之災，故取而寳之。朡，子公反。俘音孚。行，戸剛反，一音如字。"
                },
                {
                    "paragraph": "𧨏伯、仲伯作典寳。",
                    "zhushu": "二臣作典寳一篇，言國之常寳也。亡𧨏，本或作義。"
                }
            ]
        },
        {
            "name": "商書仲虺之誥第二",
            "paragraphs": [
                {
                    "paragraph": "商書仲虺之誥第二",
                    "zhushu": "",
                    "type": 1
                },
                {
                    "paragraph": "湯歸自夏，至于大坰，",
                    "zhushu": "自三朡而還。大坰，地名。坰，故螢反，徐欽螢反，又古螢反。"
                },
                {
                    "paragraph": "仲虺作誥。",
                    "zhushu": "爲湯左相奚仲之後。虺，許鬼反。誥，故報反。相，息亮反。"
                },
                {
                    "paragraph": "仲虺之誥：",
                    "zhushu": "仲虺，臣名，以諸侯相天子。㑹同曰誥。"
                },
                {
                    "paragraph": "成湯放桀于南巢，惟有慙德，",
                    "zhushu": "湯伐桀，武功成，故以爲號。南巢，地名。有慙徳慙，德不及古。湯伐桀，武功成，故號成湯。一云：成，謚也。"
                },
                {
                    "paragraph": "曰：予恐來丗以台爲口實。",
                    "zhushu": "恐來丗論道：我放天子常不去口。"
                },
                {
                    "paragraph": "仲虺乃作誥，",
                    "zhushu": "陳義告湯可無慙。"
                },
                {
                    "paragraph": "曰：嗚呼！惟天生民有欲，無主乃亂。",
                    "zhushu": "民無君主，則恣情欲，必致禍亂。"
                },
                {
                    "paragraph": "惟天生聦明時乂，",
                    "zhushu": "言天生聦明，是治民亂。"
                },
                {
                    "paragraph": "有夏昬德，民墜𡍼炭。",
                    "zhushu": "夏桀昬亂，不恤下民。民之危險，若䧟泥墜火，無救之者。"
                },
                {
                    "paragraph": "天乃錫王勇智，表正萬邦，纉禹舊服。",
                    "zhushu": "言天與王勇智，應爲民主，儀表天下，法正萬國，繼禹之功，統其故服。纉，子管反。應，應對之應。○重意：纉，禹舊服。君牙。纉。乃舊服。"
                },
                {
                    "paragraph": "兹率厥典，奉若天命。",
                    "zhushu": "天意如此，但當循其典法，奉順天命而巳，無所慙。重意：奉若天命，說命奉若天道。"
                },
                {
                    "paragraph": "夏王有罪，矯誣上天，以布命于下，",
                    "zhushu": "言託天以行虐於民，乃桀之大罪。矯，居表反。誣音無。"
                },
                {
                    "paragraph": "帝用不臧。式商受命，用爽厥師。",
                    "zhushu": "天用桀無道，故不善之式用。爽，明也。用商受王命，用明其衆，言爲主也。臧，作郎反。重言：式商受命，重見立政。"
                },
                {
                    "paragraph": "簡賢附勢，寔繁有徒，",
                    "zhushu": "簡，略也。賢而無勢則略之，不賢有勢則附之，若是者繁多，有徒衆無道之丗所常。繁，音煩。"
                },
                {
                    "paragraph": "肇我邦于有夏，若苗之有莠，若粟之有秕，",
                    "zhushu": "始我商家，國於夏丗，欲見翦除，若莠生苗，若秕在粟，恐被鋤治簸颺。莠，羊九反。秕，悲里反，徐甫里反，又必履反。鋤，仕魚反。簸，波我反。颺音揚。"
                },
                {
                    "paragraph": "小大戰戰，罔不懼于非辜。矧予之德，言足聽聞。",
                    "zhushu": "言商家小大憂危，恐其非罪見滅。矧，况也。况我之道德善言，足聽聞乎？無道之惡，有道自然理。惡，烏路反。"
                },
                {
                    "paragraph": "惟王不邇聲色，不殖貨利。",
                    "zhushu": "邇，近也。不近聲樂，言清簡。不近女色，言貞固。殖，生也。不生資貨財利，言不貪也。旣有聖德，兼有此行。近，附近之近。行，下孟反。"
                },
                {
                    "paragraph": "德懋懋官，功懋懋賞。用人惟己，改過不吝。",
                    "zhushu": "勉於德者，則勉之以官；勉於功者，則勉之以賞。用人之言，若自己出，有過則改，無所吝惜，所以能成王業。"
                },
                {
                    "paragraph": "克寛克仁，彰信兆民。",
                    "zhushu": "言湯寛仁之德，明信於天下。"
                },
                {
                    "paragraph": "乃葛伯仇餉，𥘉征自葛。東征西夷怨，南征北狄怨。",
                    "zhushu": "葛伯遊行，見農民之餉於田者，殺其人，奪其餉，故謂之仇餉。仇，怨也。湯爲是以不祀之罪伐之，從此後遂征無道，西夷北狄，舉逺以言，則近者著矣。仇音求。餉，式亮反。"
                },
                {
                    "paragraph": "曰：奚獨後予？",
                    "zhushu": "怨者，辭也。"
                },
                {
                    "paragraph": "攸徂之民。室家相慶，曰：徯予后，后來其蘇。",
                    "zhushu": "湯所往之民皆喜曰：待我君來，其可蘇息！徯，胡啓反。蘇字亦作穌。重意：徯予后，后來其蘇。太甲，中徯我后，后來其無罰。"
                },
                {
                    "paragraph": "民之戴商，厥惟舊哉。",
                    "zhushu": "舊謂𥘉征目葛時。"
                },
                {
                    "paragraph": "佑賢輔德，顯忠遂良，",
                    "zhushu": "賢則助之，德則輔之，忠則顯之，良則進之，明王之道。"
                },
                {
                    "paragraph": "兼弱攻昧，取亂侮亡，",
                    "zhushu": "弱則兼之，闇則攻之，亂則取之，有亡形則侮之。言正義。"
                },
                {
                    "paragraph": "推亡固存，邦乃其昌。",
                    "zhushu": "有亡道則推而亡之，有存道則輔而固之。王者如此，國乃昌盛。推，土雷反。重意：邦乃其昌。洪範而邦其昌。互註：左襄十四年。𣈆侯問衛故於中行獻子。對曰。不如因而定之。衛有君矣。仲虺有言曰。亡者侮之。亂者取之。推亡固存。國之道也。又襄三十年。亂者取之。亡者侮之。推亡固存。國之利也。"
                },
                {
                    "paragraph": "德日新，萬邦惟懷，志自滿，九族乃離。",
                    "zhushu": "日新不懈怠，自滿志盈溢。懈，工債反。重意：德日新。咸有一德，時乃日新。"
                },
                {
                    "paragraph": "王懋昭大德，建中于民，以義制事，以禮制心，垂𥙿後昆。",
                    "zhushu": "欲王自勉，明大德，立大中之道於民，率義奉禮，垂優足之道示後丗。中如字，本或作忠，非。𥙿，徐以樹反。重意：建中于民。舜典：允執厥中。〇垂𥙿後昆。微子之命，德垂後裔。"
                },
                {
                    "paragraph": "予聞曰：能自得師者王，",
                    "zhushu": "求賢聖而事之。王，徐于况反，又如字。"
                },
                {
                    "paragraph": "謂人莫已若者亡。",
                    "zhushu": "自多足，人莫之益，亡之道。"
                },
                {
                    "paragraph": "好問則𥙿，自用則小。",
                    "zhushu": "問則有得，所以足；不問專固，所以小。好，呼報反。"
                },
                {
                    "paragraph": "嗚呼！愼厥終，惟其始。",
                    "zhushu": "靡不有𥘉，鮮克有終，故戒愼終如其始。鮮，息淺反。"
                },
                {
                    "paragraph": "殖有禮，覆昬暴。",
                    "zhushu": "有禮者封殖之，昬暴者覆亡之。覆，芳服反。暴，蒲報反，字或作虣。"
                },
                {
                    "paragraph": "欽崇天道，永保天命。",
                    "zhushu": "王者如此上事，則敬天安命之道。重意：欽崇天道，說命奉若天道。"
                }
            ]
        },
        {
            "name": "商書湯誥第三",
            "paragraphs": [
                {
                    "paragraph": "商書湯誥第三",
                    "zhushu": "",
                    "type": 1
                },
                {
                    "paragraph": "湯旣黜夏命，",
                    "zhushu": "黜，退也。退其王命。"
                },
                {
                    "paragraph": "復歸于亳，作湯誥。",
                    "zhushu": ""
                },
                {
                    "paragraph": "湯誥：",
                    "zhushu": "以伐桀大義告天下。重言：復歸于亳三。又嗣征太甲。"
                },
                {
                    "paragraph": "王歸自克夏，至于亳，誕告萬方。",
                    "zhushu": "誕，大也。以天命大義告萬方之衆人。誕音但。告，工毒反。"
                },
                {
                    "paragraph": "王曰：嗟！爾萬方有衆，明聽予一人誥。",
                    "zhushu": "天子自稱曰予一人，古今同義。"
                },
                {
                    "paragraph": "惟皇上帝，降𠂻于下民，",
                    "zhushu": "皇天、上帝，天也。𠂻，善也。"
                },
                {
                    "paragraph": "若有𢘆性，克綏厥猷惟后。",
                    "zhushu": "順人有常之性，能安立其道教，則惟爲君之道。"
                },
                {
                    "paragraph": "夏王滅德作威，以敷虐于爾萬方百姓。",
                    "zhushu": "夏桀滅道德，作威刑，以布行虐政於天下。百官言殘酷。"
                },
                {
                    "paragraph": "爾萬方百姓，罹其凶害，弗忍荼毒，",
                    "zhushu": "罹被荼毒，苦也。不能堪忍，虐之甚。罹，力之反，本亦作羅，洛何反。荼音徒。"
                },
                {
                    "paragraph": "並告無辜于上下神祇。",
                    "zhushu": "言百姓兆民並告無罪，稱𡨚訴天地。𡨚，於元反。"
                },
                {
                    "paragraph": "天道福善禍淫，降災于夏，以彰厥罪。",
                    "zhushu": "政善，天福之；淫過，天禍之。故下災異以明桀罪悪，譴寤之而桀不改。譴，遣戰反。寤，五故反。重意：天道福善禍淫。伊訓：作善降之百祥，作不善降之百殃。"
                },
                {
                    "paragraph": "肆台小子，將天命明威，不敢赦。",
                    "zhushu": "行天威，謂誅之。台音怡。"
                },
                {
                    "paragraph": "敢用𤣥牡，敢昭告于上天神后，請罪有夏。",
                    "zhushu": "明告天問桀，百姓有何罪而加虐乎？牡，茂后反。重意：敢昭告于上天神后。武成告于皇天后土。"
                },
                {
                    "paragraph": "聿求元聖，與之勠力，以與爾有衆請命。",
                    "zhushu": "聿，遂也。大聖陳力，謂伊尹放桀，除民之穢，是請命。聿，允橘反，述也。勠，舊音六，又力彫反，說文力周反，史記音力消反。穢，於廢反。"
                },
                {
                    "paragraph": "上天孚佑下民，罪人黜伏，",
                    "zhushu": "孚，信也。天信佑助下民，桀知其罪，退伏逺屏。"
                },
                {
                    "paragraph": "天命弗僭，賁若草木，兆民允殖。",
                    "zhushu": "僭，差。賁，飾也。言福善禍淫之道不差，天下惡除，煥然咸飾，若草木同華，民信樂生。僭，子念反，忒也，劉創林反。賁，波義反，徐扶云反。煥，呼亂反。樂，音洛。重意：天命弗僭。大誥：天命不朁〇，兆民允殖；伊訓：兆民允懷。"
                },
                {
                    "paragraph": "俾予一人輯寜爾邦家。",
                    "zhushu": "言天使我輯安汝國家。國，諸侯。家，卿大夫。俾，必爾反，徐甫婢反。輯音集，又七入反。"
                },
                {
                    "paragraph": "兹朕未知獲戾于上下，",
                    "zhushu": "此伐桀，未知得罪於天地，謙以求衆心。戾，力計反。"
                },
                {
                    "paragraph": "慄慄危懼，若將隕于深淵。",
                    "zhushu": "慄慄危心，若墜深淵。危懼之甚。慄音栗。隕，于敏反。"
                },
                {
                    "paragraph": "凡我造邦，無從匪彞，無即慆淫，",
                    "zhushu": "戒諸侯與之更始。彞，常。慆，慢也。無從非常，無就慢過禁之。彞，徐音夷。慆，他刀反。"
                },
                {
                    "paragraph": "各守爾典，以承天休。",
                    "zhushu": "守其常法，承天美道。"
                },
                {
                    "paragraph": "爾有善，朕弗敢蔽，罪當朕躬，弗敢自赦，惟簡在上帝之心。",
                    "zhushu": "所以不蔽善人，不赦己罪，以其簡在天心故也。"
                },
                {
                    "paragraph": "其爾萬方有罪，在予一人。",
                    "zhushu": "自責化不至。○重意：其爾萬方有罪，在予一人。泰誓中：百姓有過，在予一人。"
                },
                {
                    "paragraph": "予一人有罪，無以爾萬方。",
                    "zhushu": "無用爾萬方，言非所及。"
                },
                {
                    "paragraph": "嗚呼！尚克時忱，乃亦有終。",
                    "zhushu": "忱，誠也。庶幾能是誠道，乃亦有終丗之美。忱，市林反。"
                },
                {
                    "paragraph": "咎單作明居。",
                    "zhushu": "咎單，臣名，主土地之官，作明居民法一篇。亡咎，其九反。單音善，卷末同。"
                }
            ]
        },
        {
            "name": "商書伊訓第四",
            "paragraphs": [
                {
                    "paragraph": "商書伊訓第四",
                    "zhushu": "",
                    "type": 1
                },
                {
                    "paragraph": "成湯旣没。太甲元年，",
                    "zhushu": "太甲，太丁子，湯孫也。太丁未立而卒，及湯没而太甲立，稱元年。"
                },
                {
                    "paragraph": "伊尹作伊訓、肆命、徂后。",
                    "zhushu": "凡三篇。其二亡。"
                },
                {
                    "paragraph": "伊訓：",
                    "zhushu": "作訓以教導太甲。"
                },
                {
                    "paragraph": "惟元祀十有二月乙丑，伊尹祠于先王，",
                    "zhushu": "此湯崩踰月，太甲即位，奠殯而告祀年也。夏曰歳，商曰祀，周曰年，唐虞曰載。祠，音辭，𥙊也。"
                },
                {
                    "paragraph": "奉嗣王祗見厥祖。",
                    "zhushu": "居位主䘮。見，賢遍反。"
                },
                {
                    "paragraph": "侯甸羣后咸在，",
                    "zhushu": "在位次。甸，徒遍反。"
                },
                {
                    "paragraph": "百官緫已以聽冡宰。",
                    "zhushu": "伊尹制百官，以三公攝冡宰。緫音揔。"
                },
                {
                    "paragraph": "伊尹乃明言烈祖之成德，以訓于王。",
                    "zhushu": "湯有功烈之祖，故稱焉。"
                },
                {
                    "paragraph": "曰：嗚呼！古有夏先后，方懋厥德，罔有天災，",
                    "zhushu": "先后稱禹以下，少康以上賢王，言能以德禳災。少，詩照反。上，時掌反。禳，如羊反。"
                },
                {
                    "paragraph": "山川鬼神亦莫不寜",
                    "zhushu": "莫，無也。言皆安之。"
                },
                {
                    "paragraph": "曁鳥獸魚鼈咸若。",
                    "zhushu": "雖微物皆順之，明其餘無不順。曁，其器反。鼈，必滅反。重意：曁鳥獸魚鼈咸若。舜典：疇若予上下草木鳥獸。"
                },
                {
                    "paragraph": "于其子孫弗率，皇天降災，假手于我。有命",
                    "zhushu": "言桀不循其祖道，故天下禍災借手於我，有命商主誅討之。"
                },
                {
                    "paragraph": "造攻自鳴條，朕哉自亳。",
                    "zhushu": "造、哉，皆始也。始攻桀，伐無道，由我始修德于亳。亳，旁各反，徐扶各反。"
                },
                {
                    "paragraph": "惟我商王布昭聖武，代虐以寛，兆民允懷。",
                    "zhushu": "言湯布明武德，以寛政代桀虐政，兆民以此皆信懷我商王之德。重意：兆民允懷。前篇兆民允殖。"
                },
                {
                    "paragraph": "今王嗣厥德，罔不在𥘉，",
                    "zhushu": "言善惡之由，無不在𥘉，欲其愼始。"
                },
                {
                    "paragraph": "立愛惟親，立敬惟長，始于家邦，終于四海。",
                    "zhushu": "言立愛敬之道，始於親長，則家國並化，終治四海。長，丁丈反。"
                },
                {
                    "paragraph": "嗚呼！先王肇修人紀，從諫弗咈，先民時若。",
                    "zhushu": "言湯始修爲人綱紀，有過則改，從諌如流，必先民之言是順。咈，扶弗反。"
                },
                {
                    "paragraph": "居上克明，",
                    "zhushu": "言理恕。"
                },
                {
                    "paragraph": "爲下克忠，",
                    "zhushu": "事上竭誠，"
                },
                {
                    "paragraph": "與人不求備，檢身若不及。",
                    "zhushu": "使人必器之，常如不及，恐有過。重意：與人不求備，君陳無求備于一人。"
                },
                {
                    "paragraph": "以至于有萬邦，兹惟艱哉。",
                    "zhushu": "言湯操心常危懼，動而無過，以至爲天子，此自立之難。操，七曹反，又七報反。重意：兹惟艱哉。君牙，厥惟艱哉。秦誓：是惟艱哉。"
                },
                {
                    "paragraph": "敷求哲人，俾輔于爾後嗣。",
                    "zhushu": "布求賢智，使師輔於爾嗣王，言仁及後丗哲，本又作喆。俾，必爾反。"
                },
                {
                    "paragraph": "制官刑，儆于有位，",
                    "zhushu": "言湯制治官刑法，以儆戒百官。儆，居領反。"
                },
                {
                    "paragraph": "曰：敢有𢘆舞于宫，酣歌于室，時謂巫風。",
                    "zhushu": "常舞則荒淫。樂酒曰酣，酣歌則廢德。事鬼神曰巫。言無政。酣，戸甘反。巫音無。樂音洛。"
                },
                {
                    "paragraph": "敢有殉于貨色，𢘆于遊畋，時謂淫風。",
                    "zhushu": "殉，求也。敢求財貨美色，常遊戲畋獵，是淫過之風俗。殉，辭俊反，徐辭荀反。畋音田。"
                },
                {
                    "paragraph": "敢有侮聖言，逆忠直，逺耆德，比頑童，時謂亂風。",
                    "zhushu": "狎侮聖人之言而不行，拒逆忠直之規而不納，耆年有德踈逺之童稚，頑嚚親比之，是荒亂之風俗。逺，于萬反，注同。耆，巨夷反。比，毗志反，徐扶至反。稚，直利反。嚚，魚巾反。"
                },
                {
                    "paragraph": "惟兹三風十愆，卿士有一于身，家必䘮；",
                    "zhushu": "有一過則德義廢，失位亡家之道。愆，去乾反。䘮如字，又息浪反。"
                },
                {
                    "paragraph": "邦君有一于身，國必亡。",
                    "zhushu": "諸侯犯此，國亡之道。"
                },
                {
                    "paragraph": "臣下不匡，其刑墨具訓于蒙士。",
                    "zhushu": "邦君卿士，則以爭臣自匡正。臣不正君，服墨刑，鑿其頟𣵀，以墨蒙士，例謂下士。士以爭友僕𨽻自匡正。爭，諫爭之爭。鑿，在洛反。頟，魚白反。𣵀，乃結反。𨽻，郎計反。"
                },
                {
                    "paragraph": "嗚呼！嗣王祗厥身，念哉！",
                    "zhushu": "言當敬身念祖德。重言：念哉。二本篇。益稷。"
                },
                {
                    "paragraph": "聖謨洋洋，嘉言孔彰。",
                    "zhushu": "洋洋，美善言，甚明可法。洋音羊，徐音翔。"
                },
                {
                    "paragraph": "惟上帝不常，作善，降之百祥，作不善，降之百殃。",
                    "zhushu": "祥，善也。天之禍福，惟善惡所在，不常在一家。重意：作善降之百祥，作不善降之百殃。湯誥：天道福善禍淫。"
                },
                {
                    "paragraph": "爾惟德罔小，萬邦惟慶；",
                    "zhushu": "修德無小，則天下賚慶。賚，力代反。"
                },
                {
                    "paragraph": "爾惟不德罔大，墜厥宗，",
                    "zhushu": "苟爲不德，無大言，惡有𩔖？以𩔖相致，必墜失宗廟。此伊尹至忠之訓。"
                },
                {
                    "paragraph": "肆命",
                    "zhushu": "陳天命以戒太甲，亡。"
                },
                {
                    "paragraph": "徂后。",
                    "zhushu": "陳往古明君以戒亡。"
                }
            ]
        },
        {
            "name": "商書太甲上第五",
            "paragraphs": [
                {
                    "paragraph": "商書太甲上第五",
                    "zhushu": "",
                    "type": 1
                },
                {
                    "paragraph": "太甲旣立不明，",
                    "zhushu": "不用伊尹之訓，不明居䘮之禮。"
                },
                {
                    "paragraph": "伊尹放諸桐。",
                    "zhushu": "湯葬地也。不知朝政，故曰放。朝，直遥反。"
                },
                {
                    "paragraph": "三年復歸于亳，思庸，",
                    "zhushu": "念常道。重言：復歸于亳三。前見嗣征湯誥。"
                },
                {
                    "paragraph": "伊尹作太甲三篇。",
                    "zhushu": ""
                },
                {
                    "paragraph": "太甲：",
                    "zhushu": "戒太甲，故以名篇。"
                },
                {
                    "paragraph": "惟嗣王不惠于阿衡，",
                    "zhushu": "阿𠋣衡平，言不順伊尹之訓。𠋣，於綺反。"
                },
                {
                    "paragraph": "伊尹作書曰：先王顧諟天之明命，以承上下神祇，",
                    "zhushu": "顧，謂常目在之。諟，是也。言敬奉天命，以承順天地。顧音故。諟音是。說文理也。祇，臣支反。"
                },
                {
                    "paragraph": "社稷宗廟，罔不祗肅。",
                    "zhushu": "肅，嚴也。言能嚴敬鬼神而逺之。逺，于萬反。"
                },
                {
                    "paragraph": "天監厥德，用集大命，撫綏萬方。",
                    "zhushu": "監，視也。天視湯德，集王命於其身，撫安天下。監，工暫反。重意：撫綏萬方，泰誓寵綏四方。"
                },
                {
                    "paragraph": "惟尹躬克左右厥辟宅師。",
                    "zhushu": "伊尹，言能助其君居業天下之衆。辟，必亦反，徐甫亦反。重意：惟尹躬克左右厥辟畢命，惟周公左右先王。"
                },
                {
                    "paragraph": "肆嗣王丕承基緒。",
                    "zhushu": "肆，故也。言先祖勤德，致有天下，故子孫得大承基業，冝念祖修德。丕，普悲反，徐甫眉反。"
                },
                {
                    "paragraph": "惟尹躬先見于西邑夏，自周有終。相亦惟終，",
                    "zhushu": "周，忠信也。言身先見夏君，臣用忠信有終。夏都在亳西。先見並如字，注同。相，息亮反。"
                },
                {
                    "paragraph": "其後嗣王罔克有終，相亦罔終。",
                    "zhushu": "言桀君臣滅先人之道德，不能終其業以取亡。"
                },
                {
                    "paragraph": "嗣王戒哉！祗爾厥辟，辟不辟，忝厥祖。",
                    "zhushu": "以不終爲戒，愼之至，敬其君道則能終。忝，辱也。爲君不君，則辱其祖。重意：嗣王戒哉！大禹謨戒哉！嗣征懋戒哉！互註：記坊記：子云。父子不同位。以厚敬也。書云：祗爾厥辟，不辟忝厥祖。注云：君父之道。冝。尊嚴。"
                },
                {
                    "paragraph": "王惟庸罔念聞。",
                    "zhushu": "言太甲守常不改，無念聞伊尹之戒。"
                },
                {
                    "paragraph": "伊尹乃言曰：先王昧爽丕顯，坐以待旦，",
                    "zhushu": "爽、顯，皆明也。言先王昧明，思大明其德，坐以待旦而行之。昧音妹。"
                },
                {
                    "paragraph": "旁求俊彦，啓迪後人。",
                    "zhushu": "旁非一方美士曰彦。開道後人言訓戒。俊。本亦作峻。迪，大歷反。重意：旁求俊彦，說命下：旁招俊乂。〇啓迪後人，君陳啓佑我後人。"
                },
                {
                    "paragraph": "無越厥命以自覆，",
                    "zhushu": "越，墜失也。無失亡祖命，而不勤德以自顚覆。越，于月反，本又作粤。覆，芳服反，注同。"
                },
                {
                    "paragraph": "愼乃儉德，惟懷永圖，",
                    "zhushu": "言當以儉爲德，思長丗之謀。"
                },
                {
                    "paragraph": "若虞機張，往省括于度則釋。",
                    "zhushu": "機，弩牙也。虞，度也。度機，機有度以凖望。言修德，夙夜思之，明旦行之，如射，先省矢括于度，釋則中。省，息井反。括，故活反。度，如字。虞度，待洛反。中，丁仲反。互註：記緇衣：夫民閉於人而有鄙心，可敬不可慢，易以溺人。故君子不可以不愼也。太甲曰：母越厥命以自覆也。若虞機張，往省括于度。則釋注云：虞人之射禽，弩巳張，從機間視括與所射參相得，乃後釋弦發矢。爲政亦當以己心參於羣臣及萬民，可乃後施也。"
                },
                {
                    "paragraph": "欽厥止，率乃祖攸行。",
                    "zhushu": "止，謂行所安止。君止於仁，子止於孝。重意：欽厥止，益稷，安汝止〇率乃祖攸行。君牙，率乃祖考之攸行。"
                },
                {
                    "paragraph": "惟朕以懌，萬丗有辭。",
                    "zhushu": "言能循汝祖所行，則我喜恱王亦見歎美無窮。懌音亦。"
                },
                {
                    "paragraph": "王未克變。",
                    "zhushu": "未能變不用訓。太甲性輕脫，伊尹至忠，所以不巳輕遣政反。"
                },
                {
                    "paragraph": "伊尹曰：兹乃不義，習與性成。",
                    "zhushu": "言習行不義，將成其性。義本亦作𧨏。"
                },
                {
                    "paragraph": "予弗狎于弗順，營于桐宫，密邇先王其訓，無俾丗迷。",
                    "zhushu": "狎，近也。經營桐墓立宫，令太甲居之。近先王，則訓於義，無成其過，不使丗人迷惑怪之。俾，必爾反，後篇同。近，附近之近。令，力呈反。"
                },
                {
                    "paragraph": "王徂桐宫，居憂，",
                    "zhushu": "往入桐宫居憂位。"
                },
                {
                    "paragraph": "克終允德。",
                    "zhushu": "言能思念其祖，終其信德。"
                }
            ]
        },
        {
            "name": "商書太甲中第六",
            "paragraphs": [
                {
                    "paragraph": "商書太甲中第六",
                    "zhushu": "",
                    "type": 1
                },
                {
                    "paragraph": "惟三祀十有二月朔，",
                    "zhushu": "湯以元年十一月崩，至此二十六月，三年服闋。闋，苦穴反。"
                },
                {
                    "paragraph": "伊尹以冕服奉嗣王歸于亳，",
                    "zhushu": "冕，冠也。踰月即吉服。冕音免。"
                },
                {
                    "paragraph": "作書曰：民非后，罔克胥匡以生；",
                    "zhushu": "無能相匡，故須君以生。胥，息餘反。"
                },
                {
                    "paragraph": "后非民，罔以辟四方。",
                    "zhushu": "須民以君四方。重意：民非后，罔克胥匡以生；后非民，罔以辟四方。見舜典咸有一德。"
                },
                {
                    "paragraph": "皇天眷佑有商，俾嗣王克終厥德，實萬丗無疆之休。",
                    "zhushu": "言王能終其德，乃天之顧佑商家，是商家萬丗無窮之美。疆，居良反。重意：皇天眷佑，有商微子之命。皇天眷佑，大禹謨：皇天眷命〇實萬世無疆之休。召誥：君奭受命，無疆惟休。"
                },
                {
                    "paragraph": "王拜手稽首曰：予小子不明于德，自底不𩔖。",
                    "zhushu": "君而稽首於臣。謝前過。𩔖，善也。闇於德，故自致不善。底，之履反。重言：王拜手稽首。二後。見洛誥。"
                },
                {
                    "paragraph": "欲敗度，縱敗禮，以速戾于厥躬。",
                    "zhushu": "速，召也。言己放縱情欲，毀敗禮儀法度，以召罪於其身。敗，必邁反，徐甫邁反。縱，子用反。戾，郎計反。"
                },
                {
                    "paragraph": "天作孽，猶可違；自作孽，不可逭。",
                    "zhushu": "孽，災。逭，逃也。言天災可避，自作災不可逃。孽，魚列反。逭，胡亂反。"
                },
                {
                    "paragraph": "旣往背師保之訓，弗克于厥𥘉，尚頼匡救之德，圖惟厥終。",
                    "zhushu": "言己巳往之前，不能修德於其𥘉，今庶幾頼教訓之德，謀終於善，悔過之辭。背，音佩，徐扶代反。"
                },
                {
                    "paragraph": "伊尹拜手稽首",
                    "zhushu": "拜手，首至手。"
                },
                {
                    "paragraph": "曰：修厥身，允德協于下，惟明后。",
                    "zhushu": "言修其身，使信德合於羣下，惟乃明君。"
                },
                {
                    "paragraph": "先王子惠困窮，民服厥命，罔有不恱。",
                    "zhushu": "言湯子愛困窮之人，使皆得其所，故民心服其教令，無有不忻喜。"
                },
                {
                    "paragraph": "並其有邦厥鄰，乃曰：徯我后，后來無罰。",
                    "zhushu": "湯俱與鄰，並有國。鄰國人乃曰：待我君來。言忻戴君來無罰。言仁惠。徯，胡啓反。重意：徯我后，后來無罰。仲虺之誥：徯予后，后來其蘇。"
                },
                {
                    "paragraph": "王懋乃德，視乃厥祖，無時豫怠。",
                    "zhushu": "言當勉修其德法，視其祖而行之，無爲是逸豫怠惰。懋，音茂。"
                },
                {
                    "paragraph": "奉先思孝，接下思恭，",
                    "zhushu": "以念祖德爲孝，以不驕慢爲恭。"
                },
                {
                    "paragraph": "視逺惟明，聽德惟聦。",
                    "zhushu": "言當以明視逺，以聦聽德。重意：視逺惟明，聽德惟聦。舜典：明四目，逹四聦。"
                },
                {
                    "paragraph": "朕承王之休無斁。",
                    "zhushu": "王所行如此，則我承王之美無厭。斁音亦。厭，於豔反。"
                }
            ]
        },
        {
            "name": "商書太甲下第七",
            "paragraphs": [
                {
                    "paragraph": "商書太甲下第七",
                    "zhushu": "",
                    "type": 1
                },
                {
                    "paragraph": "伊尹申誥于王曰：嗚呼！惟天無親，克敬惟親。",
                    "zhushu": "言天於人無有親，䟽惟親能敬身者。"
                },
                {
                    "paragraph": "民罔常懷，懷于有仁。",
                    "zhushu": "民所歸無常，以仁政爲常。重意：皇天無親，克敬惟親。民罔常懷，懷于有仁。蔡仲之命：皇天無親，惟德是輔。民心無常，惟惠之懷。"
                },
                {
                    "paragraph": "鬼神無常享，享于克誠。",
                    "zhushu": "言鬼神不保一人，能誠信者，則享其祀。"
                },
                {
                    "paragraph": "天位艱哉！",
                    "zhushu": "言居天子之位，難以此三者。"
                },
                {
                    "paragraph": "德惟治，否德亂。",
                    "zhushu": "爲政以德則治，不以德則亂。治，直吏反，注及下同。"
                },
                {
                    "paragraph": "與治同道，罔不興；與亂同事，罔不亡。",
                    "zhushu": "言安危在所任，治亂在所法。重意：與治同道，罔不興二句，詳見蔡仲之命。"
                },
                {
                    "paragraph": "終始愼厥與，惟明明后。",
                    "zhushu": "明愼其所與治亂之幾，則爲明王明君。"
                },
                {
                    "paragraph": "先王惟時懋敬厥德，克配上帝。",
                    "zhushu": "言湯惟是終始所與之難，勉修其德，能配天而行之。"
                },
                {
                    "paragraph": "今王嗣有令緒，尚監兹哉。",
                    "zhushu": "令，善也。繼祖善業，當夙夜庶幾視祖此配天之德而法之。"
                },
                {
                    "paragraph": "若升髙，必自下；若陟遐，必自邇。",
                    "zhushu": "言善政有漸，如登髙升逺，必用下近爲始，然後終致髙逺。"
                },
                {
                    "paragraph": "無輕民事，惟難；",
                    "zhushu": "無輕爲力役之事，必重難之乃可。"
                },
                {
                    "paragraph": "無安厥位，惟危。",
                    "zhushu": "言當常自危懼，以保其位。"
                },
                {
                    "paragraph": "愼終于始。",
                    "zhushu": "於始慮終，於終思始。"
                },
                {
                    "paragraph": "有言逆于汝心，必求諸道。",
                    "zhushu": "人以言咈違汝心，必以道義求其意，勿拒逆之。咈，扶弗反。"
                },
                {
                    "paragraph": "有言遜于汝志，必求諸非道。",
                    "zhushu": "遜，順也。言順汝心，必以非道察之，勿以自臧。"
                },
                {
                    "paragraph": "嗚呼！弗慮胡獲？弗爲胡成？一人元良，萬邦以貞。",
                    "zhushu": "胡，何。貞，正也。言常念慮道德則得道德，念爲善政則成善政。一人天子，天子有大善，則天下得其正。"
                },
                {
                    "paragraph": "君罔以辯言亂舊政，",
                    "zhushu": "利口覆國家，故特愼焉。覆，芳服反。"
                },
                {
                    "paragraph": "臣罔以寵利居成功，",
                    "zhushu": "成功不退，其志無限，故爲極以安之。"
                },
                {
                    "paragraph": "邦其永孚于休。",
                    "zhushu": "言君臣各以其道，則國長信保於美。"
                }
            ]
        },
        {
            "name": "商書咸有一德第八",
            "paragraphs": [
                {
                    "paragraph": "商書咸有一德第八",
                    "zhushu": "",
                    "type": 1
                },
                {
                    "paragraph": "伊尹作咸有一德。",
                    "zhushu": "言君臣皆有純一之德，以戒太甲。"
                },
                {
                    "paragraph": "咸有一德：",
                    "zhushu": "即政之後，恐其不一，故以戒之。"
                },
                {
                    "paragraph": "伊尹旣復政厥辟，",
                    "zhushu": "還政太甲。"
                },
                {
                    "paragraph": "將告歸，乃陳戒于德，",
                    "zhushu": "告老歸邑，陳德以戒。"
                },
                {
                    "paragraph": "曰：嗚呼！天難諶，命靡常。",
                    "zhushu": "以其無常，故難信。諶，徐市林反。重言：天難諶，二後見君奭。"
                },
                {
                    "paragraph": "常厥德，保厥位。厥德匪常，九有以亡。",
                    "zhushu": "人能常其德，則安其位。九有諸侯，桀不能常其德，湯伐而兼之。"
                },
                {
                    "paragraph": "夏王弗克庸德，慢神虐民，",
                    "zhushu": "言桀不能常其德，不敬神明，不恤下民。"
                },
                {
                    "paragraph": "皇天弗保。監于萬方，啓迪有命，",
                    "zhushu": "言天不安桀所爲，廣視萬方有天命者開道之。"
                },
                {
                    "paragraph": "眷求一德，俾作神主。",
                    "zhushu": "天求一德，使代桀爲天地神祇之主。"
                },
                {
                    "paragraph": "惟尹躬曁湯，咸有一德，克享天心，受天明命。",
                    "zhushu": "享，當也。所征無敵，謂之受天命。互註：記緇衣子曰。爲上可望而知也。爲下可□而志也。則君不疑於其臣。則臣不惑於其君矣。尹告曰。惟尹躬及湯。咸有一德。注二君臣皆有一德。不貳則無疑惑也。"
                },
                {
                    "paragraph": "以有九有之師，爰革夏正。",
                    "zhushu": "爰，於也。於得九有之衆，遂伐夏，勝之，改其正。"
                },
                {
                    "paragraph": "非天私我有商，惟天佑于一德。",
                    "zhushu": "非天私商而王之，佑助一德，所以王。而王，于况反，下同，或如字。"
                },
                {
                    "paragraph": "非商求于下民，惟民歸于一德。",
                    "zhushu": "非商以力求民，民自歸于一德。"
                },
                {
                    "paragraph": "德惟一，動罔不吉；德二三，動罔不凶。",
                    "zhushu": "二、三言不一。"
                },
                {
                    "paragraph": "惟吉凶不僭在人，惟天降災祥在德。",
                    "zhushu": "行善則吉，行惡則凶，是不差德一，天降之善；不一，天降之災，是在德僭。子念反。"
                },
                {
                    "paragraph": "今嗣王新服厥命，惟新厥德，",
                    "zhushu": "其命王命新，其德戒勿怠。"
                },
                {
                    "paragraph": "終始惟一，時乃日新，",
                    "zhushu": "言德行終始不衰殺，是乃日新之義。行，下孟反。殺，色界反。衰，微也。殺，害也。言小小害也。重意：時乃日新。仲虺之誥：德日新。"
                },
                {
                    "paragraph": "任官惟賢材，左右惟其人，",
                    "zhushu": "官賢材而任之，非賢材不可任。選左右必忠良，不忠良非其人。重意：任官惟賢材，武成：建官惟賢〇左右惟其人。周官：官不必備，惟其人。"
                },
                {
                    "paragraph": "臣爲上爲德，爲下爲民，",
                    "zhushu": "言臣奉上布德，順下訓民，不可官所私，任非其人。爲上，于僞反，下爲民同。爲德，如字，下爲下同，徐皆于僞反。"
                },
                {
                    "paragraph": "其難其愼，惟和惟一。",
                    "zhushu": "其難無以爲易，其愼無以輕之。羣臣當和一心以事君，政乃善。易，以䜴反。重意：惟和惟一。禹謨：惟精惟一。"
                },
                {
                    "paragraph": "德無常師，主善爲師；",
                    "zhushu": "德非一方，以善爲主乃可師。"
                },
                {
                    "paragraph": "善無常主，協于克一。",
                    "zhushu": "言以合於能一爲常德。"
                },
                {
                    "paragraph": "俾萬姓咸曰：大哉王言。",
                    "zhushu": "一德之言，故曰大。"
                },
                {
                    "paragraph": "又曰：一哉王心。",
                    "zhushu": "能一德則一心。"
                },
                {
                    "paragraph": "克綏先王之禄，永底烝民之生。",
                    "zhushu": "言爲王而令萬姓如此，則能保安先王之寵禄，長致衆民所以自生之道，是明王之事。烝，之承反。"
                },
                {
                    "paragraph": "嗚呼！七丗之廟，可以觀德；",
                    "zhushu": "天子立七廟，有德之王則爲祖宗。其廟不毀，故可觀德。"
                },
                {
                    "paragraph": "萬夫之長，可以觀政。",
                    "zhushu": "能整齊萬夫，其政可知。長，丁丈反。"
                },
                {
                    "paragraph": "后非民罔使，民非后罔事。",
                    "zhushu": "君以使民自尊，民以事君自生。重意：后非民罔使，民非后罔事。見大禹謨、太甲。"
                },
                {
                    "paragraph": "無自廣以狹人，匹夫匹婦，不獲自盡，民主罔與成厥功。",
                    "zhushu": "上有狹人之心，則下無所自盡矣。言先盡其心，然後乃能盡其力，人君所以成功。狹，戸夾反。盡，徐子忍反，注同。"
                },
                {
                    "paragraph": "沃丁旣葬伊尹于亳，",
                    "zhushu": "沃丁，太甲子。伊尹旣致仕，老終以三公禮葬。沃，烏毒反。徐，於毒反。"
                },
                {
                    "paragraph": "咎單遂訓伊尹事，",
                    "zhushu": "訓暢其所行功德之事。"
                },
                {
                    "paragraph": "作沃丁。",
                    "zhushu": "咎單，忠臣名，作此篇以戒也，亡。"
                },
                {
                    "paragraph": "伊陟相太戊。",
                    "zhushu": "伊陟，伊尹子。太戊，沃丁弟之子。陟，張力反。相，息亮反。太戊，馬云：太甲子。"
                },
                {
                    "paragraph": "亳有祥，桑榖共生于朝。",
                    "zhushu": "祥，妖怪二：木台生，七日大拱，不恭之罰。桑，蘇臧反。榖，工木反，楮也。朝，直遥反。"
                },
                {
                    "paragraph": "伊陟贊于巫咸，作咸乂四篇。",
                    "zhushu": "贊。告也。巫咸。臣名。皆亡。巫咸。馬云。巫。男巫也。名咸。殷之巫也。"
                },
                {
                    "paragraph": "太戊贊于伊陟，",
                    "zhushu": "告以改過自新。"
                },
                {
                    "paragraph": "作伊陟、原命。",
                    "zhushu": "原臣名原命、伊陟二篇。皆亡。"
                },
                {
                    "paragraph": "仲丁遷于嚻，",
                    "zhushu": "太戊子，去亳。嚻，地名。嚻，五羔反。"
                },
                {
                    "paragraph": "作仲丁。",
                    "zhushu": "陳遷都之義亡。"
                },
                {
                    "paragraph": "河亶甲居相，",
                    "zhushu": "仲，丁弟。相，地名，在河北。亶，丁但反。相，息亮反。今魏郡有相縣。"
                },
                {
                    "paragraph": "作河亶甲。",
                    "zhushu": "亡。"
                },
                {
                    "paragraph": "祖乙圯于耿，",
                    "zhushu": "亶甲子，圯於相，遷於耿。河水所毀曰圯。圯，備美反，徐扶鄙反，馬云：毀也。"
                },
                {
                    "paragraph": "作祖乙。",
                    "zhushu": "亡卷終"
                }
            ]
        },
        {
            "name": "商書盤庚上第九",
            "paragraphs": [
                {
                    "paragraph": "商書盤庚上第九",
                    "zhushu": "",
                    "type": 1
                },
                {
                    "paragraph": "盤庚五遷，將治亳，殷",
                    "zhushu": "自湯至盤庚凡五遷都。盤庚治亳。殷盤，本又作般，歩干反。治，直吏反。"
                },
                {
                    "paragraph": "民咨胥怨，",
                    "zhushu": "胥，相也。民不欲徙，乃咨嗟憂愁，相與怨上。胥，徐思餘反。怨，紆萬反。"
                },
                {
                    "paragraph": "作盤庚三篇。盤庚。",
                    "zhushu": "盤庚。殷王。名殷質。以名篇。馬云：祖乙曾孫。祖丁之子。不言盤庚誥何。非但録其誥也。取其徙而立功。故以盤庚名篇。"
                },
                {
                    "paragraph": "盤庚遷于殷，",
                    "zhushu": "亳之别名。"
                },
                {
                    "paragraph": "民不適有居，",
                    "zhushu": "適，之也。不欲之。殷有邑居。"
                },
                {
                    "paragraph": "率𥸤衆慼岀矢言，",
                    "zhushu": "𥸤，和也。率和衆憂之人，出正直之言。𥸤音喻。慼，千歷反。"
                },
                {
                    "paragraph": "曰：我王來，旣爰宅于兹。",
                    "zhushu": "我王祖乙，居耿。爰，於也。言祖乙巳居於此。"
                },
                {
                    "paragraph": "重我民，無盡劉。",
                    "zhushu": "劉，殺也。所以遷此，重我民無欲盡殺故。盡，子忍反。"
                },
                {
                    "paragraph": "不能胥匡以生，卜稽曰：其如台？",
                    "zhushu": "言民不能相匡以生，則當卜考于龜以徙，曰：其如我所行。稽，工𠔃反。台，音怡。重言：其如台二。本篇：髙宗肜日，重意：卜稽曰其如台。湯誓：夏罪其如台。髙宗肜日，乃曰其如台。西伯戡𥠖，今王其如台。"
                },
                {
                    "paragraph": "先王有服，恪謹天命，兹猶不常寜。",
                    "zhushu": "先王有所服行，敬謹天命，如此尚不常，安有可遷輒遷？恪，苦各反。"
                },
                {
                    "paragraph": "不常厥邑，于今五邦。",
                    "zhushu": "湯遷亳，仲丁遷嚻，河亶甲居相，祖乙居耿，我往居亳，凡五徙國都。馬云：五邦，謂商丘、亳、嚻、相、耿也。"
                },
                {
                    "paragraph": "今不承于古，罔知天之斷命，",
                    "zhushu": "今不承古而徙是無知，天將斷絶汝命。斷又音短。"
                },
                {
                    "paragraph": "矧曰其克從先王之烈？",
                    "zhushu": "天將絶命，尚無知之兄，能從先王之業乎？從，才容反。"
                },
                {
                    "paragraph": "若顚木之有由蘖，",
                    "zhushu": "言今往遷都，更求昌盛，如顚仆之木，有用生蘖哉。蘖，五逹反，本又作枿，馬云：顚木而肄生曰枿。仆音赴，又步北反。"
                },
                {
                    "paragraph": "天其永我命于兹新邑，",
                    "zhushu": "言天其長我命，於此新邑不可不徙。"
                },
                {
                    "paragraph": "紹復先王之大業，底綏四方。",
                    "zhushu": "言我徙欲如此。厎，之履反。重意：厎綏四方。泰誓：寵綏四方。"
                },
                {
                    "paragraph": "盤庚，斆于民，由乃在位，以常舊服，正法度，",
                    "zhushu": "斆，教也。教人使用汝在位之命，用常故事，正其法度。斆，戸教反，下如字。度，如字。"
                },
                {
                    "paragraph": "曰：無或敢伏小人之攸箴。",
                    "zhushu": "言無有敢伏絶小人之所欲箴規上者。戒朝臣。箴音之林反，馬云：諫也。朝，直遥反。"
                },
                {
                    "paragraph": "王命衆悉至于庭。",
                    "zhushu": "衆羣臣以下。"
                },
                {
                    "paragraph": "王若曰：格汝衆，予告汝訓",
                    "zhushu": "告汝以法教，"
                },
                {
                    "paragraph": "汝，猷黜乃心，無傲從康。",
                    "zhushu": "謀退汝違上之心，無傲慢，從心所安。傲，鄭五報反。"
                },
                {
                    "paragraph": "古我先王，亦惟圖任舊人共政。",
                    "zhushu": "先王謀任乆老成人，共治其政。任，而鴆反。重言：古我先王三本篇二。盤庚下篇一。重意：亦惟圖任舊人共政。大誥：爾惟舊人。"
                },
                {
                    "paragraph": "王播告之修，不匿厥指，",
                    "zhushu": "王布告人以所修之政，不匿其指。播，波餓反。匿，女力反。"
                },
                {
                    "paragraph": "王用丕欽，罔有逸言，民用丕變。",
                    "zhushu": "王用大敬其政教，無有逸豫之言，民用大變從化。"
                },
                {
                    "paragraph": "今汝聒聒起信險膚子，弗知乃所訟。",
                    "zhushu": "聒聒，無知之貌。起信險僞膚受之言。我不知汝所訟言何謂。聒，故活反。馬及說文皆云拒善自用之意。"
                },
                {
                    "paragraph": "非予自荒兹德，惟汝含德，不惕予一人。予若觀火，",
                    "zhushu": "我之欲徙，非廢此德。汝不從我命，所含惡德，但不畏懼我耳。我視汝情如視火。惕，他歷反。"
                },
                {
                    "paragraph": "予亦拙謀，作乃逸。",
                    "zhushu": "逸，過也。我不威脅汝徙，是我拙謀成汝過。拙，之劣反。"
                },
                {
                    "paragraph": "若網在綱，有條而不紊；若農服田，力穡，乃亦有秋。",
                    "zhushu": "紊，亂也。穡，耕稼也。下之順上，當如網在綱，各有條理而不亂也。農勤穡則有秋，下承上則有福。紊音問，徐音文。"
                },
                {
                    "paragraph": "汝克黜乃心，施實德于民，至于㛰友，丕乃敢大言。汝有積德，",
                    "zhushu": "汝羣臣能退汝違上之心，施實德於民，至于㛰姻僚友，則我大乃敢言汝有積德之臣。"
                },
                {
                    "paragraph": "乃不畏戎毒于逺邇，惰農自安，不昬作勞，不服田畒，越其罔有黍稷。",
                    "zhushu": "戎，大。昬，強。越，於也。言不欲徙，則是不畏大毒於逺。近如怠惰之農，苟自安逸，不強作勞於田畒，則黍稷無所有。昬，馬同，本或作暋，音敏。爾雅昬、暋皆訓強，故兩存。越，本又作粤，音曰：于也。強，其丈反。"
                },
                {
                    "paragraph": "汝不和吉言于百姓，惟汝自生毒。",
                    "zhushu": "責公卿不能和，喻百官是自生毒害。"
                },
                {
                    "paragraph": "乃敗禍姦宄，以自災于厥身，",
                    "zhushu": "言没不相率其徙，是爲敗禍姦宄以自災之道。宄音軌。"
                },
                {
                    "paragraph": "乃旣先惡于民，乃奉其恫，汝悔身何及？",
                    "zhushu": "羣臣不欲徙，是先惡於民。恫，痛也。不徙，則禍毒在汝身。徙奉持所痛而悔之，則於身無所及。奉，孚勇反，注同。恫，勑動反，又音通，痛也。"
                },
                {
                    "paragraph": "相時憸民，猶胥顧于箴言。其發有逸口，矧予制乃短長之命。",
                    "zhushu": "言憸利小民，尚相顧於箴誨，恐其發動有過口之患，况我制汝死生之命，而汝不相教從我，是不若小民相時。上息亮反，馬云：視也。徐息羊反。憸，息廉反，馬云：憸利，小小見事之人也。徐七漸反。"
                },
                {
                    "paragraph": "汝曷弗告朕，而胥動以浮言？恐沈于衆，",
                    "zhushu": "曷，何也。責其不以情告上而相恐動。以浮言不徙，恐汝沈溺於衆，有禍害。曷何未反。"
                },
                {
                    "paragraph": "若火之燎于原，不可嚮邇，其猶可撲滅？",
                    "zhushu": "火炎不可嚮近，尚可撲滅；浮言不可信用，尚可刑戮絶之。燎，力召反，又力鳥反，又力紹反。嚮，許亮反。撲，普卜反。近，附近之近。互䚾，左莊十四年秋七月，楚入蔡。君子曰：商書所謂惡之易也，如火之燎于原，不可嚮邇，其猶可撲㓕者，其如蔡哀侯乎。"
                },
                {
                    "paragraph": "則惟汝衆自作弗靖，非予有咎。",
                    "zhushu": "我刑戮汝。非我咎也。靖。謀也。是汝自爲。非謀所致。馬云。靖。安也。"
                },
                {
                    "paragraph": "遲任有言曰：人惟求舊，器非求舊，惟新。",
                    "zhushu": "遲任古賢。言人貴舊，器貴新，汝不徙，是不貴舊。遟，直疑反，徐待夷反。任，而今反。馬云：古，老成人。"
                },
                {
                    "paragraph": "古我先王，曁乃祖乃父，胥及逸勤，予敢動用非罰？",
                    "zhushu": "言古之君臣相與同勞逸，子孫所冝法之，我豈敢動用非常之罰脅汝乎？重言：古我先王三本篇二。盤庚下一。"
                },
                {
                    "paragraph": "丗選爾勞，予不掩爾善。",
                    "zhushu": "選，數也。言我丗丗數汝功勤，丕掩蔽汝善，是我忠於汝。選，息轉反，又思管反。掩，本又作弇。數，色主反。"
                },
                {
                    "paragraph": "兹予大享于先王，爾祖其從與享之。",
                    "zhushu": "古者天子録功臣，配食於廟，大享烝甞也，所以不掩汝善。與音預。烝，之承反。"
                },
                {
                    "paragraph": "作福作災，予亦不敢動用非德。",
                    "zhushu": "善自作福，惡自作災，我不敢動。用非罰加汝，非德賞汝乎？從汝善惡而報之。"
                },
                {
                    "paragraph": "予告汝于難，若射之有志。",
                    "zhushu": "告汝行事之難，當如射之有所凖志，必中所志乃善。射，食夜反。凖音准。中，丁仲反。"
                },
                {
                    "paragraph": "汝無侮老成人，無弱孤有㓜，",
                    "zhushu": "不用老成人之言，是侮老之。不徙則孤㓜受害，是弱易之。侮，亡甫反。易，以䜴反。"
                },
                {
                    "paragraph": "各長于厥居。勉出乃力，聽予一人之作猷。",
                    "zhushu": "盤庚勑：臣下各思長於其居，勉盡心出力，聽從遷徙之謀。長，丁丈反。"
                },
                {
                    "paragraph": "無有逺邇，用罪伐厥死，用德彰厥善。",
                    "zhushu": "言逺近待之如一，罪以懲之，使勿犯伐去其死道，德以明之，使勸慕競爲善。去，起吕反。重言：無有逺邇二本篇。旅獒。"
                },
                {
                    "paragraph": "邦之臧，惟汝衆；",
                    "zhushu": "有善則衆臣之功臧，徐子郎反。"
                },
                {
                    "paragraph": "邦之不臧，惟予一人有佚罰。",
                    "zhushu": "佚，失也。是己失政之罰，罪已之義。佚音逸。"
                },
                {
                    "paragraph": "凡爾衆，其惟致告，",
                    "zhushu": "致我誠，告汝衆，"
                },
                {
                    "paragraph": "自今至于後日，各恭爾事，齊乃位，度乃口，",
                    "zhushu": "奉其職事，正齊其位，以法度居汝口，勿浮言。度，徐如字，亦作渡。"
                },
                {
                    "paragraph": "罰及爾身，弗可悔。",
                    "zhushu": "不從我謀，罰及汝身，雖悔可及乎？"
                }
            ]
        },
        {
            "name": "商書盤庚中第十",
            "paragraphs": [
                {
                    "paragraph": "商書盤庚中第十",
                    "zhushu": "",
                    "type": 1
                },
                {
                    "paragraph": "盤庚作，惟渉河以民遷。",
                    "zhushu": "爲此南渡河，之法用民徙。"
                },
                {
                    "paragraph": "乃話民之弗率，誕告用亶。其有衆",
                    "zhushu": "話善言，民不循教。發善言大告，用誠於衆。話，胡快反。馬云：告也，言也。誕，徐音但。亶，丁但反，馬本作單，音同，誠也。"
                },
                {
                    "paragraph": "咸造，勿䙝在王庭。",
                    "zhushu": "造，至也。衆皆至王庭，無䙝慢。造，十報反，注同。馬，在早反，云。爲也。䙝，息列反。"
                },
                {
                    "paragraph": "盤庚乃登進厥民，",
                    "zhushu": "升進命使前。"
                },
                {
                    "paragraph": "曰：明聽朕言，無荒失朕命。",
                    "zhushu": "荒廢。重意：明聽朕言，湯誓悉聽朕言，泰誓咸聽朕言，吕刑皆聽朕言。"
                },
                {
                    "paragraph": "嗚呼！古我前后，罔不惟民之承",
                    "zhushu": "言我先丗賢君，無不承安民而恤之。重意：古我前后，本篇。古我先后。上篇下篇。古我先王。"
                },
                {
                    "paragraph": "保，后胥慼鮮，以不浮于天時。",
                    "zhushu": "民亦安君之政，相與憂行君令。浮，行也。少以不行於天時者，言皆行天時。鮮，息淺反。"
                },
                {
                    "paragraph": "殷降大虐，先王不懷",
                    "zhushu": "我殷家於天降大災，則先王不思故居而行徙。"
                },
                {
                    "paragraph": "厥攸作，視民利用遷。",
                    "zhushu": "其所爲視民有利，則用徙。"
                },
                {
                    "paragraph": "汝曷弗念我古后之聞？",
                    "zhushu": "古后、先王之聞，謂遷事。曷，何末反，下同。"
                },
                {
                    "paragraph": "承汝俾汝，惟喜康共，非汝有咎，比于罰。",
                    "zhushu": "今我法先王，惟民之承，故承汝，使汝徙，惟與汝其喜安。非謂汝有惡，徙汝，令比近於殃罰。俾，必爾反。咎，其九反。比，毗志反，徐扶志反，注及下同。共，羣用反。令，力呈反。近，附近之近。"
                },
                {
                    "paragraph": "予若𦯈懷兹新邑，亦惟汝故，以丕從厥志。",
                    "zhushu": "言我順和，懷此新邑，欲利汝衆，故大從其志而徙之。𦯈，羊戍反。"
                },
                {
                    "paragraph": "今予將試以汝遷，安定厥邦。",
                    "zhushu": "試用。重言：今予將試以汝遷。二並本篇。"
                },
                {
                    "paragraph": "汝不憂朕心之攸困，",
                    "zhushu": "所困。不順上命。"
                },
                {
                    "paragraph": "乃咸大不宣乃心，欽念以忱，動予一人。",
                    "zhushu": "汝皆大不布腹心敬念，以誠感動我，是汝不盡忠忱。市林反。"
                },
                {
                    "paragraph": "爾惟自鞠自苦。",
                    "zhushu": "鞠，窮也。言汝爲臣不忠，自取窮苦。鞠，居六反。"
                },
                {
                    "paragraph": "若乗舟，汝弗濟，臭厥載。",
                    "zhushu": "言不徙之害，如舟在水，中流不渡，臭敗其所載物。臭，徐尺售反。載如字，又在代反。"
                },
                {
                    "paragraph": "爾忱不屬，惟胥以沈，不其或稽，自怒曷瘳。",
                    "zhushu": "汝忠誠不屬逮古，苟不欲徙，相與沈溺，不考之先王，禍至自怒，何瘳瘥乎？屬音燭，注同，馬云：獨也。沈，直林反。瘳，勑留反。"
                },
                {
                    "paragraph": "汝不謀長，以思乃災。汝誕勸憂，",
                    "zhushu": "汝不謀長乆之計，思汝不徙之災，苟不欲徙，是大勸憂之道。"
                },
                {
                    "paragraph": "今其有今罔後，汝何生在上？",
                    "zhushu": "言不徙，無後計，汝何得乆生在人上，禍將及汝。"
                },
                {
                    "paragraph": "今予命汝一，無起穢以自臭，",
                    "zhushu": "我一心命汝，汝違我是自臭敗穢。於廢反。"
                },
                {
                    "paragraph": "恐人𠋣乃身，迂乃心。",
                    "zhushu": "言汝旣不欲徙，又爲他人所誤，𠋣曲迂僻。𠋣，於綺反，徐於竒反。迂音于。僻，匹亦反。"
                },
                {
                    "paragraph": "予迓續乃命于天，予豈汝威，用奉畜汝衆。",
                    "zhushu": "迓，迎也。言我徙，欲迎續汝命于天，豈以威脅汝乎？用奉畜養汝衆。迓，五駕反。畜，許竹反，下同。脅，虚業反。"
                },
                {
                    "paragraph": "予念我先神后之勞爾先，予丕克羞爾，用懷爾然。",
                    "zhushu": "言我亦法湯大能進勞汝，以義懷汝心，而汝違我，是汝反先人。勞，力報反，又如字，注同。"
                },
                {
                    "paragraph": "失于政，陳于兹。髙后丕乃崇降罪疾，曰：曷虐朕民！",
                    "zhushu": "崇，重也。今旣失政，而陳乆於此而不徙，湯必大重下罪疾於我，曰：何爲虐我民而不徙乎？重，直勇反，又直恭反。"
                },
                {
                    "paragraph": "汝萬民乃不生生曁予一人，猷同心？",
                    "zhushu": "不進，進謀同心徙。"
                },
                {
                    "paragraph": "先后丕降與汝罪疾，曰：曷不曁朕㓜孫有比？",
                    "zhushu": "言非但罪我，亦將罪汝。㓜孫盤庚，自謂比同心。"
                },
                {
                    "paragraph": "故有爽德，自上其罰汝，汝罔能迪。",
                    "zhushu": "湯有明德在天，見汝情，下罰汝，汝無能道言無辭。"
                },
                {
                    "paragraph": "古我先后旣勞乃祖乃父。",
                    "zhushu": "勞之共治人。重意：古我先后篇首古我前后。"
                },
                {
                    "paragraph": "汝共作我畜民。汝有戕，則在乃心。",
                    "zhushu": "戕，殘也。汝共我治民，有殘人之心而不欲徙，是反父祖之行。戕，在良反，又七良反。行，下孟反。"
                },
                {
                    "paragraph": "我先后綏乃祖乃父，乃祖乃父乃斷棄汝，不救乃死。",
                    "zhushu": "言我先王安汝父祖之忠，今汝不忠汝父祖，必斷絶棄汝命，不救汝死。斷，丁緩反。重意：乃祖乃父。君牙！惟乃祖乃父。"
                },
                {
                    "paragraph": "兹予有亂政同位，具乃貝玉。",
                    "zhushu": "亂，治也。此我有治政之臣，同位於父祖，不念盡忠，但念貝玉而巳。言其貪。洽，直吏反。盡，子忍反。"
                },
                {
                    "paragraph": "乃祖乃父丕乃告我髙后曰：作丕刑于朕孫。",
                    "zhushu": "言汝父祖見汝貪而不忠，必大乃告湯曰：作大刑於我子孫，求討不忠之罪。乃告。工號反我髙后，本又作乃祖乃父。"
                },
                {
                    "paragraph": "迪髙后，丕乃崇降弗祥。",
                    "zhushu": "言汝父祖開道湯，大重下不善以罰汝，陳忠孝之義以督之。"
                },
                {
                    "paragraph": "嗚呼！今予告汝不易，",
                    "zhushu": "凡所言，皆不易之事。易，以䜴反，注同。"
                },
                {
                    "paragraph": "永敬大恤，無胥絶逺，",
                    "zhushu": "長敬我言，大憂行之，無相與絶，逺棄廢之。逺，干萬反，又如字，注同。"
                },
                {
                    "paragraph": "汝分猷，念以相從，各設中于乃心。",
                    "zhushu": "羣臣當分明相與謀，念和以相從，各設中正於汝心。汝分，扶問反，又如字，注同。"
                },
                {
                    "paragraph": "乃有不吉不迪，",
                    "zhushu": "不善不道謂凶人。"
                },
                {
                    "paragraph": "顚越不恭，暫遇姦宄，",
                    "zhushu": "顚、隕、越，墜也。不恭，不奉上命，暫遇人而刼奪之，爲姦於外，爲宄於内。隕，于敏反。"
                },
                {
                    "paragraph": "我乃劓殄滅之，無遺育，無俾易種于兹新邑。",
                    "zhushu": "劓，割。育，長也。言不吉之人，當割絶滅之，無遺長其𩔖，無使易種於此新邑。劓，魚器反，徐吾氣反。殄，徒典反。易如字，又以䜴反，注同。長，丁丈反，下遺長同。"
                },
                {
                    "paragraph": "互註。",
                    "zhushu": "左哀十一年：呉將伐齊，越子率其衆以朝焉。子胥諌曰：越在，我心腹之疾也。壤地同，而有欲於我。夫其柔服求儕其欲也，不如早從事焉。得志於齊，猶獲石田也，無所用之。越不爲沼，呉其泯矣。使醫除疾，而曰不遺𩔖焉者，未之有也。盤庚之誥曰：其有顚越不共，則劓殄無遺育，無俾易種于兹新邑。是商所以興也。今君易之，將以求大，不亦難乎？弗聽。"
                },
                {
                    "paragraph": "往哉生生，今予將試以汝遷，永建乃家。",
                    "zhushu": "自今巳往，進進於善，我用以汝徙長立汝家。卿大夫稱家。重言：往哉！七舜典二本篇。微子之命、康誥、畢命、文侯之命各一〇今予將試以汝遷。二並本篇。"
                }
            ]
        },
        {
            "name": "商書盤庚下第十一",
            "paragraphs": [
                {
                    "paragraph": "商書盤庚下第十一",
                    "zhushu": "",
                    "type": 1
                },
                {
                    "paragraph": "盤庚旣遷，奠厥攸居，乃正厥位，",
                    "zhushu": "定其所居，正郊廟朝社之位。奠，田薦反。朝，直遥反。"
                },
                {
                    "paragraph": "綏爰有衆。曰：無戲怠，懋建大命。",
                    "zhushu": "安於有衆，戒無戲怠，勉立大教，"
                },
                {
                    "paragraph": "今予其敷心腹腎腸，歷告爾百姓于朕志，",
                    "zhushu": "布心腹，言輸誠於百官以告志。腎，時忍反。腸，徐持良反。"
                },
                {
                    "paragraph": "罔罪爾衆，爾無共怒，恊比讒言予一人。",
                    "zhushu": "羣臣前有此過，故禁其後。今我不罪汝，汝勿共怒我。合比凶人而妄言。比，毗志反。讒，仕咸反。"
                },
                {
                    "paragraph": "古我先王將多于前功，",
                    "zhushu": "言以遷徙多大前人之功美。重意：古我先王上篇古我前后。又古我先后。"
                },
                {
                    "paragraph": "適于山，用降我凶德嘉績于朕邦。",
                    "zhushu": "徙必依山之險，無城郭之勞，下去凶惡之德，立善功於我國。降，工巷反，徐下江反。去，羌吕反。"
                },
                {
                    "paragraph": "今我民用蕩析離居，罔有定極。",
                    "zhushu": "水泉沈溺，故蕩析離居，無安定之極，徙以爲之極。析，先歷反，注同。重言：今我民又，西伯戡𥠖。"
                },
                {
                    "paragraph": "爾謂朕曷震動萬民以遷。",
                    "zhushu": "言皆不眀巳本心。"
                },
                {
                    "paragraph": "肆上帝將復我髙祖之德，亂越我家，",
                    "zhushu": "以徙故。天將復湯德，治理於我家。治，直吏反。"
                },
                {
                    "paragraph": "朕及篤敬，恭承民命，用永地于新邑。",
                    "zhushu": "言我當與厚敬之臣，奉承民命，用長居新邑。"
                },
                {
                    "paragraph": "肆予冲人，非廢厥謀，弔由靈",
                    "zhushu": "冲童，童人謙也。弔，至靈，善也。非廢，謂動謀於衆，至用其善。弔音的，或如字。重言：肆予冲人，重見大誥。"
                },
                {
                    "paragraph": "各。非敢違卜，用宏兹賁。",
                    "zhushu": "宏、賁，皆大也。君臣用謀，不敢違卜，用大此遷都大業。賁，扶云反。"
                },
                {
                    "paragraph": "嗚呼！邦伯師長百執事之人，尚皆隱哉！",
                    "zhushu": "國伯，二伯及州牧也。衆長，公卿也。言當庶幾相隱括，共爲善政。長，丁丈反，注同。"
                },
                {
                    "paragraph": "予其懋簡相爾，念敬我衆。",
                    "zhushu": "簡，大。相，助也。勉大助汝念敬我衆民。相，息亮反。"
                },
                {
                    "paragraph": "朕不肩好貨，敢恭生生，鞠人謀人之保居，叙欽",
                    "zhushu": "肩，任也。我不任貪貨之人，敢奉用進，進於善者。人之窮困，能謀安其居者，則我式叙而敬之。好，呼報反。任，而林反。"
                },
                {
                    "paragraph": "今我旣羞告爾于朕志若否，罔有弗欽",
                    "zhushu": "巳進告汝之後，順於汝心與否，當以情告我，無敢有不敬告。故報反。重意：罔有弗欽冏命，罔有不欽。"
                },
                {
                    "paragraph": "無緫于貨寳，生生自庸。",
                    "zhushu": "無緫貨寳以求位，當進，進皆自用功德。"
                },
                {
                    "paragraph": "式敷民德，永肩一心。",
                    "zhushu": "用布示民，必以德義，長任一心以事君。"
                }
            ]
        },
        {
            "name": "商書說命上第十二",
            "paragraphs": [
                {
                    "paragraph": "商書說命上第十二",
                    "zhushu": "",
                    "type": 1
                },
                {
                    "paragraph": "髙宗夢得說：",
                    "zhushu": "盤庚弟小乙子，名武丁。德髙可尊，故號髙宗。夢得賢相，其名曰說。說，本又作兊，音恱。注：及下篇同。相，息亮反，下同。"
                },
                {
                    "paragraph": "使百工營求諸野，得諸傳巖，",
                    "zhushu": "使百官以所夢之形象經營求之於外野，得之於傳巖之谿。"
                },
                {
                    "paragraph": "作說命三篇。",
                    "zhushu": "命說爲相，使攝政。"
                },
                {
                    "paragraph": "說命。",
                    "zhushu": "始求得而命之。"
                },
                {
                    "paragraph": "王宅憂，亮隂三祀，",
                    "zhushu": "隂，黙也。居憂信黙，三年不言。亮，本又作諒，如字，又力章反。"
                },
                {
                    "paragraph": "旣免䘮，其惟弗言。",
                    "zhushu": "除䘮，猶不言政。互註：記䘮服四制：書曰：髙宗諒䦣，三年不言，善之也。王者莫不行此禮，何以獨善之也？曰：髙宗者，武丁。武丁者，殷之賢王也。繼丗即位，而慈良於䘮。當此之時，殷衰而復興，禮廢而復起，故善之。善之，故載之書中而髙之，故謂之髙宗。三年之䘮，君不言。書云：髙宗諒闇，三年不言。此之謂也。"
                },
                {
                    "paragraph": "羣臣咸諫于王曰：嗚呼！知之曰明哲，明哲實作則。",
                    "zhushu": "知事則爲明智，明智則能制作法則。哲，本又作喆。"
                },
                {
                    "paragraph": "天子惟君萬邦，百官承式。",
                    "zhushu": "天下待令，百官仰法。重意：天子惟君萬邦。五子之歌，萬邦之君。"
                },
                {
                    "paragraph": "王言惟作命。不言臣下罔攸禀令。",
                    "zhushu": "禀、受、令，亦命也。"
                },
                {
                    "paragraph": "王庸作書以誥曰：以台正于四方，台恐德弗𩔖，兹故弗言。",
                    "zhushu": "因臣下怪之，故作誥。𩔖，善也。我正四方，恐德不善此，故不言。誥，故報反。台音怡。"
                },
                {
                    "paragraph": "恭黙思道，夢帝賚予良弼，其代予言，",
                    "zhushu": "夢天與我輔弼良佐，將代我言政教。賚，力代反，徐音來。"
                },
                {
                    "paragraph": "乃審厥象，俾以形旁求于天下。",
                    "zhushu": "審所夢之人，刻其形象，以四方旁求之於民間，俾必爾反。"
                },
                {
                    "paragraph": "說築傳巖之野，惟肖。",
                    "zhushu": "傳氏之巖在虞號之界，通道所經，有澗水壞道，常使胥靡刑人築護此道，說賢而隱，代胥靡築之以供食。肖似，似所夢之形。肖，音𥬇。號，寡白反。壞，音怪。供，音恭。"
                },
                {
                    "paragraph": "爰立作相，王置諸其左右。",
                    "zhushu": "於是禮命立以爲相，使在左右。"
                },
                {
                    "paragraph": "命之曰：朝夕納誨，以輔台德。",
                    "zhushu": "言當納諌誨，直辭以輔我德。朝，張遥反。重意：朝夕納誨舜典，夙夜出納朕命。"
                },
                {
                    "paragraph": "若金，用汝作礪；",
                    "zhushu": "鐵須礪以成利器。礪，力丗反。"
                },
                {
                    "paragraph": "若濟巨川，用汝作舟楫；",
                    "zhushu": "渡大水待舟楫。楫音接，徐音集。"
                },
                {
                    "paragraph": "若歳大旱，用汝作霖雨。",
                    "zhushu": "霖，三日雨。霖以救旱。"
                },
                {
                    "paragraph": "啓乃心，沃朕心，若藥弗瞑。眩厥疾，弗瘳",
                    "zhushu": "開汝心以沃我心，如服藥，必瞑眩極，其病乃除。欲其出切言以自警。瞑，莫遍反。眩，玄遍反，徐又呼縣反。瞑眩，困極也。廖，勑留反。警音景。"
                },
                {
                    "paragraph": "若跣，弗視地，厥足用傷。",
                    "zhushu": "跣必視地，足乃無害。言欲使爲己視聽。跣，先典反，徐七顯反。爲，于僞反。"
                },
                {
                    "paragraph": "惟曁乃僚，罔不同心，以匡乃辟。",
                    "zhushu": "與汝並官，皆當倡率，無不同心，以匡正汝君。辟，必亦反。"
                },
                {
                    "paragraph": "俾率先王，迪我髙后，以康兆民。",
                    "zhushu": "言匡正汝君，使循先王之道，蹈成湯之蹤，以安天下。重意：以康兆民。武成。以濟兆民。"
                },
                {
                    "paragraph": "嗚呼！欽予時命，其惟有終。",
                    "zhushu": "敬我是命，修其職使有終。"
                },
                {
                    "paragraph": "說復于王曰：惟木從繩則正，后從諫則聖。",
                    "zhushu": "言木以繩直，君以諌明。"
                },
                {
                    "paragraph": "后克聖，臣不命其承，",
                    "zhushu": "君能受諌，則臣不待命，其承意而諌之。"
                },
                {
                    "paragraph": "疇敢不祗若王之休命？",
                    "zhushu": "言王如此，誰敢不敬順王之美命而諌者乎？重意：疇敢不祗若王之休命？下篇對揚天子之休命。"
                }
            ]
        },
        {
            "name": "商書說命中第十三",
            "paragraphs": [
                {
                    "paragraph": "商書說命中第十三",
                    "zhushu": "",
                    "type": 1
                },
                {
                    "paragraph": "惟說，命緫百官，",
                    "zhushu": "在冡宰之任。緫音揔。重意：緫百官。周官統百官。"
                },
                {
                    "paragraph": "乃進于王曰：嗚呼！明王奉若天道，建邦設都。",
                    "zhushu": "天有日、月、北斗、五星、二十八宿，皆有尊卑相正之法。言明王奉順此道，以立國設都。宿音秀。重意：奉若天道。仲虺之誥：奉若天命。○建邦設都。武成：建邦啓土。"
                },
                {
                    "paragraph": "樹后王君公，承以大夫師長，",
                    "zhushu": "言立君臣上下，將陳爲治之本，故先舉其始。王，于方反。長，丁丈反。治，直史反，下同。"
                },
                {
                    "paragraph": "不惟逸豫，惟以亂民。",
                    "zhushu": "不使有位者逸豫民上，言立之主使治民。豫，羊慮反。"
                },
                {
                    "paragraph": "惟天聦明，惟聖時憲，惟臣欽若，惟民從乂。",
                    "zhushu": "憲，法也。言聖王法天以立教，臣敬順而奉之，民以從上爲治。從，才容反。重意：惟天聦明，惟聖時憲。仲虺之誥：惟天生聦明時乂。"
                },
                {
                    "paragraph": "惟口起羞，惟甲冑起戎，",
                    "zhushu": "甲、鎧、胄、兠，鍪也。言不可輕教令，易用兵。冑，直又反。鎧，苦代反。兠，丁侯反。鍪，莫侯反。易，以䜴反。"
                },
                {
                    "paragraph": "惟衣裳在笥，惟干戈省厥躬。",
                    "zhushu": "言服不可加非其人，兵不可任非其才。笥，息嗣反。省，息井反，一本作眚。"
                },
                {
                    "paragraph": "互註。",
                    "zhushu": "記緇衣兊命曰。惟口起羞。惟甲冑起兵。惟衣裳在笥。惟干戈省厥躬。注云。惟口起辱。當愼言語也。惟甲冑起兵。當愼軍旅之事也。惟衣裳在笥。當服以爲禮也。惟干戈省厥躬。當恕己不尚害人也。"
                },
                {
                    "paragraph": "王惟戒兹，允兹克明，乃罔不休。",
                    "zhushu": "言王戒愼此四惟之事，信能明政，乃無不美。"
                },
                {
                    "paragraph": "惟治亂在庶官。",
                    "zhushu": "言所官得人則治，失人則亂。"
                },
                {
                    "paragraph": "官不及私昵，惟其能；",
                    "zhushu": "不加私昵，惟能是官。昵，女乙反。"
                },
                {
                    "paragraph": "爵罔及惡德，惟其賢。",
                    "zhushu": "言非賢不爵。"
                },
                {
                    "paragraph": "慮善以動，動惟厥時。",
                    "zhushu": "非善非時不可動。"
                },
                {
                    "paragraph": "有其善，䘮厥善；矜其能，䘮厥功。",
                    "zhushu": "雖天子亦必讓以得之。䘮，息浪反。"
                },
                {
                    "paragraph": "惟事事，乃其有備，有備無患，",
                    "zhushu": "事事非一事。"
                },
                {
                    "paragraph": "無啓寵納侮，",
                    "zhushu": "開寵非其人，則納侮之道。"
                },
                {
                    "paragraph": "無恥過作非。",
                    "zhushu": "恥過誤而丈之，遂成大非。"
                },
                {
                    "paragraph": "惟厥攸居，政事惟醇。",
                    "zhushu": "其所居行皆如所言，則王之政事醇粹。醇，音純。粹，雖遂反。"
                },
                {
                    "paragraph": "黷于𥙊祀，時謂弗欽。禮煩則亂，事神則難。",
                    "zhushu": "𥙊不欲數，數則黷，黷則不敬。事神禮煩，則亂而難行。髙宗之祀特豐，數近廟，故說，因以戒之。黷，徒木反。數，色角反。"
                },
                {
                    "paragraph": "王曰：旨哉！說乃言惟服。",
                    "zhushu": "旨，美也。美其所言皆可服行。"
                },
                {
                    "paragraph": "乃不良于言，予罔聞于行。",
                    "zhushu": "汝若不善於所言，則我無聞於所行之事。"
                },
                {
                    "paragraph": "說拜稽首曰：非知之艱，行之惟艱。",
                    "zhushu": "言知之易，行之難，以勉髙宗。重言：說拜稽首。二又見下篇。"
                },
                {
                    "paragraph": "王忱不艱，允恊于先王成德。",
                    "zhushu": "王心誠不以行之爲難，則信合於先王成德。忱，市林反。"
                },
                {
                    "paragraph": "惟說不言有厥咎。",
                    "zhushu": "王能行善而說不言，則有其咎罪。"
                }
            ]
        },
        {
            "name": "商書說命下第十四",
            "paragraphs": [
                {
                    "paragraph": "商書說命下第十四",
                    "zhushu": "",
                    "type": 1
                },
                {
                    "paragraph": "王曰：來，汝說。台小子舊學于甘盤，",
                    "zhushu": "學先王之道。甘盤，殷賢臣有道德者。台音怡。"
                },
                {
                    "paragraph": "旣乃遯于荒野，入宅于河。",
                    "zhushu": "旣學而中廢業，遯居田野河洲也。其父欲使髙宗知民之艱苦，故使居民間。遯，徒頓反。"
                },
                {
                    "paragraph": "自河徂亳，曁厥終罔顯。",
                    "zhushu": "自河往居亳，與今其終，故遂無顯明之德。"
                },
                {
                    "paragraph": "爾惟訓于朕志。",
                    "zhushu": "言：汝當教訓於我，使我志通逹。"
                },
                {
                    "paragraph": "若作酒醴，爾惟麴糵；",
                    "zhushu": "酒醴須麴糵以成，亦言我須汝以成。麴，起六反。糵，魚列反。"
                },
                {
                    "paragraph": "若作和羹，爾惟鹽梅。",
                    "zhushu": "鹽、鹹、梅、醋、羹。須鹹醋以和之。羹音庚，一音衡。鹽，余廉反。梅亦作禖。醋，七故反。和，如字，又胡卧反。"
                },
                {
                    "paragraph": "爾交修予，罔予棄，予惟克邁乃訓。",
                    "zhushu": "交，非一之義。邁，行也。言我能行汝教。"
                },
                {
                    "paragraph": "說曰：王，人求多聞，時惟建事，學于古訓乃有獲。",
                    "zhushu": "王者求多聞以立事，學於古訓，乃有所得。"
                },
                {
                    "paragraph": "事不師古，以克永丗，匪說攸聞。",
                    "zhushu": "事不法古訓，而以能長丗，非說所聞，言無是道。"
                },
                {
                    "paragraph": "惟學遜志，務時敏，厥修乃來。",
                    "zhushu": "學以順志，務是敏疾，其德之修乃來。互註。記學記，夫然，故安其學而親其師，樂其友而信其道，是以雖離師輔而不反也。兊命曰：敬孫務時敏，厥修乃來。其此之謂乎！"
                },
                {
                    "paragraph": "允懷于兹，道積于厥躬，",
                    "zhushu": "信懷此學志，則道積於其身。"
                },
                {
                    "paragraph": "惟斆學半，念終始典于學，厥德修罔覺。",
                    "zhushu": "斆，教也。教然後知所困，是學之半。終始常念學，則其德之修無能自覺。斆，戸教反。互註：記檀弓：古之君子，舉大事必愼其終始，而衆安得不喻焉。兊命曰：念終始典于學。又學記：古之王者，建國君民，教學爲先。兊命曰：念终始。典于學。其此之謂乎。又學然後知不足，教然後知困。知不足，然後能自反也。知困。然後能自強也。故曰教學相長也。兊命曰：學學半。其此之謂乎。"
                },
                {
                    "paragraph": "監于先王成憲，其永無愆。",
                    "zhushu": "愆，過也。視先王成法，其長無過，其惟學乎！愆，起䖍反。"
                },
                {
                    "paragraph": "惟說式克欽承，旁招俊乂，列于庶位。",
                    "zhushu": "言王能志學，說亦用能敬承王志，廣招俊乂，使列衆官。俊本又作畯。重意：旁招俊乂太甲上旁求俊彦。"
                },
                {
                    "paragraph": "王曰：嗚呼！說！四海之内，咸仰朕德，時乃風，",
                    "zhushu": "風，教也。使天下皆仰我德，是汝教。仰如字，徐五亮反。"
                },
                {
                    "paragraph": "股肱惟人，良臣惟聖。",
                    "zhushu": "手足具，乃成人；有良臣，乃成聖。"
                },
                {
                    "paragraph": "昔先正保衡作我先王，",
                    "zhushu": "保衡，伊尹也。作，起。正，長也。言先丗長官之臣。長，丁丈反，下同。"
                },
                {
                    "paragraph": "乃曰：予弗克俾厥后惟堯舜，其心愧恥，若撻于市，",
                    "zhushu": "言伊尹不能使其君如堯舜，則恥之，若見撻于市，故成其能。俾，必爾反。撻，他逹反。"
                },
                {
                    "paragraph": "一夫不獲，則曰：時予之辜。",
                    "zhushu": "伊尹見一夫不得其所，則以爲己罪。"
                },
                {
                    "paragraph": "佑我烈祖，格于皇天。",
                    "zhushu": "言以此道左右成湯，功至于天，無能及者。重言：格于皇天二本篇。君奭。"
                },
                {
                    "paragraph": "爾尚明保予，罔俾阿衡專美有商。",
                    "zhushu": "汝庶幾明安我事，則與伊尹同美。阿，烏何反。"
                },
                {
                    "paragraph": "惟后非賢不乂，惟賢非后不食。",
                    "zhushu": "言君須賢治，賢須君食。治，直吏反。重意：惟后非賢不乂，惟賢非后不食。太甲中，民非后，罔克胥匡以生，后非民，罔以辟四方。"
                },
                {
                    "paragraph": "其爾克紹乃辟于先王，永綏民。",
                    "zhushu": "能繼汝君於先王，長安民，則汝亦有保衡之功。辟，必亦反。"
                },
                {
                    "paragraph": "說拜稽首曰：敢對揚天子之休命。",
                    "zhushu": "對，荅也。荅受美命而稱揚之。重言：說拜稽首二。前篇本篇。重意：敢對揚天子之休命。上篇：敢不祗若王之休命。"
                }
            ]
        },
        {
            "name": "商書髙宗肜日第十五",
            "paragraphs": [
                {
                    "paragraph": "商書髙宗肜日第十五",
                    "zhushu": "",
                    "type": 1
                },
                {
                    "paragraph": "髙宗𥙊成湯，有飛雉升鼎耳而雊，",
                    "zhushu": "耳不聦之異。雊，鳴。雊，工豆反。"
                },
                {
                    "paragraph": "祖已訓諸王，",
                    "zhushu": "賢臣也。以訓道諫王。已。音紀。"
                },
                {
                    "paragraph": "作髙宗肜日、髙宗之訓。",
                    "zhushu": "所以訓也。亡肜音融。髙宗肜日，𥙊之明日，又祭。殷曰肜，周曰繹。繹音亦，字書作，爾雅云：又𥙊也。周曰繹，商曰肜，夏曰復胙。"
                },
                {
                    "paragraph": "髙宗肜日，越有雊雉，",
                    "zhushu": "於肜日，有雉異。"
                },
                {
                    "paragraph": "祖已曰：惟先格王，正厥事。",
                    "zhushu": "言至道之王遭變異，正其事而異自消。"
                },
                {
                    "paragraph": "乃訓于王曰：惟天監下民，典厥義。",
                    "zhushu": "祖已旣言，遂以道訓諫王言天視下民，以義爲常。"
                },
                {
                    "paragraph": "降年有永有不永，非天夭民，民中絶命。",
                    "zhushu": "言天之下年與民，有義者長，無義者不長。非天欲夭民，民自不修義，以致絶命。中，丁仲反，又如字。"
                },
                {
                    "paragraph": "民有不若德，不聽罪。天旣孚命正厥德，",
                    "zhushu": "不順德，言無義。不服罪，不改修。天已信命正其德，謂有永有不永。"
                },
                {
                    "paragraph": "乃曰：其如台。",
                    "zhushu": "祖巳恐王未受其言，故乃復曰：天道其如我所言。台音怡。復，扶又反。重言：其如台四。湯誓盤庚本篇。西伯戡黎。"
                },
                {
                    "paragraph": "嗚呼！王司敬民，罔非天㣧，典祀無豐于昵。",
                    "zhushu": "㣧、嗣、昵，近也。歎以感王入其言。王者主民，當敬民事，民事無非天所嗣，常也。𥙊祀有常，不當特豐於近廟，欲王因異服罪改修之。豐，芳弓反。昵，女乙反。尸子云：不避逺昵。昵，近也，又乃禮反。馬云：昵，考也，謂禰廟也。"
                }
            ]
        },
        {
            "name": "商書西伯戡𥠖第十六",
            "paragraphs": [
                {
                    "paragraph": "商書西伯戡𥠖第十六",
                    "zhushu": "",
                    "type": 1
                },
                {
                    "paragraph": "殷始咎周，",
                    "zhushu": "咎惡咎。其九反。馬云。咎周者。爲周所咎。"
                },
                {
                    "paragraph": "周人乗𥠖。",
                    "zhushu": "乗，勝也。所以見惡。𥠖，力𠔃反，國名，尚書大傳作𦒿。"
                },
                {
                    "paragraph": "祖伊恐，",
                    "zhushu": "祖已後賢臣。"
                },
                {
                    "paragraph": "奔告于受，",
                    "zhushu": "受，紂也。告相亂。帝乙之子嗣立，暴虐無道。受如字。傳云：受，紂也。又馬本云：受當讀曰紂。或曰受婦人之言，故號曰受也。"
                },
                {
                    "paragraph": "作西伯戡𥠖。",
                    "zhushu": "戡，亦勝也。伯亦作柏。戡音堪，說文作，云殺也。以此戡訓刺，音竹甚反。勝，詩證反。西伯戡𥠖。"
                },
                {
                    "paragraph": "西伯旣戡𥠖。",
                    "zhushu": "近王圻之諸侯，在上黨東北。近，附近之近。圻，巨依反。"
                },
                {
                    "paragraph": "祖伊恐，奔告于王：曰：天子，天旣訖我殷命，",
                    "zhushu": "文王率諸侯以事紂，貌雖事紂，内秉王心，布德行威，有將王之意。紂不能制，日益強大。今又克有𥠖國，迫近王圻，似有天助之力，故知天已畢訖殷之王命。言殷祚至此而畢，將欲化爲周王。心，于况反，下注冝王者同。"
                },
                {
                    "paragraph": "格人元龜，罔敢知吉。",
                    "zhushu": "至人以人事觀殷，大龜以神靈考之，皆無知，吉。"
                },
                {
                    "paragraph": "非先王不相我後人，惟王淫戲用自絶。",
                    "zhushu": "非先祖不助子孫。以王淫過戲怠，用自絶於先王。相，息亮反。"
                },
                {
                    "paragraph": "故天棄我，不有康食。不虞天性，不迪率典。",
                    "zhushu": "以紂自絶於先王，故天亦棄之，宗廟不有安食於天下，而王不度，知天性命所在，而所行不蹈循常法。言多罪。度，待洛反。"
                },
                {
                    "paragraph": "今我民罔弗欲䘮，曰：天曷不降威！大命不摯，今王其如台？",
                    "zhushu": "摯，至也。民無不欲王之亡，言天何不下罪誅之？有大命冝，王者何以不至？王之凶害，其如我所言。摯音至，本又作贄。重言：今我民二盤庚下，本篇：〇其如台二盤庚上，髙宗肜日。"
                },
                {
                    "paragraph": "王曰：嗚呼！我生不有命在天？",
                    "zhushu": "言我生有壽命在天，民之所言，豈能害我？遂惡之辭。"
                },
                {
                    "paragraph": "祖伊反曰：嗚呼！乃罪多參在上，乃能責命于天。",
                    "zhushu": "反。報紂也。言汝罪惡衆多。參列於上天。天誅罰汝。汝能責命于天。拒天誅乎。參，七南反。馬云。參字累在上。"
                },
                {
                    "paragraph": "殷之即䘮指乃功，不無戮于爾邦。",
                    "zhushu": "言殷之就亡，指汝功事所致，汝不得無死戮於殷國，必將滅亡，立可待。重意：不無戮于爾邦。牧誓：其于爾躬有戮。"
                }
            ]
        },
        {
            "name": "商書微子第十七",
            "paragraphs": [
                {
                    "paragraph": "商書微子第十七",
                    "zhushu": "",
                    "type": 1
                },
                {
                    "paragraph": "殷旣錯天命，",
                    "zhushu": "錯，亂也。錯。七各反。馬云。廢也。"
                },
                {
                    "paragraph": "微子作誥父師、少師。",
                    "zhushu": "告二師而去。紂少，詩照反。"
                },
                {
                    "paragraph": "微子。",
                    "zhushu": "微圻内國名，子爵，爲紂卿士，去無道。"
                },
                {
                    "paragraph": "微子若曰：父師、少師，",
                    "zhushu": "父師、太師，三公，箕子也。少師，孤卿，比干、微子。以紂距諫，知其必亡，順其事而言之。"
                },
                {
                    "paragraph": "殷其弗或亂正四方。",
                    "zhushu": "或，有也。言殷其不有治正四方之事，將必亡。治，直吏反。"
                },
                {
                    "paragraph": "我祖底遂陳于上，",
                    "zhushu": "言湯致遂其功，陳列於上丗。"
                },
                {
                    "paragraph": "我用沈酗于酒，用亂敗厥德于下。",
                    "zhushu": "我紂也沈湎酗醟，敗亂湯德於後。丗沈，徐直金反，没也。酗，况具反。以酒爲凶曰酗。說文作䣱，云：酒醟。湎，面善反。醟音詠，說文于命反，䣱酒也。重意：沈酗于酒。二並本篇。無逸：酗于酒德哉。"
                },
                {
                    "paragraph": "殷罔不小大，好草竊姦宄。",
                    "zhushu": "草野竊盗，又爲姦宄於内外。好，呼報反。宄音軌。重意：好草𥨸姦宄。舜典：宼賊姦宄。"
                },
                {
                    "paragraph": "卿士師師非度，凡有辜罪，乃罔𢘆獲。",
                    "zhushu": "六卿、典士、相師，效爲非法度皆有辜罪，無秉常得中者。度，如字。"
                },
                {
                    "paragraph": "小民方興，相爲敵讎。",
                    "zhushu": "卿士旣亂，而小人各起一方，共爲敵讎。言不和同。讎，市周反。"
                },
                {
                    "paragraph": "今殷其淪䘮，若渉大水，其無津涯。",
                    "zhushu": "淪，没也。言殷將没亡，如渉大水，無涯際，無所依就。淪音倫，徐力允反。䘮，息浪反。涯，五佳反，又宜佳反。重意：若渉大水。大誥：若渉淵水。君奭：若渉大川。"
                },
                {
                    "paragraph": "殷遂䘮，越至于今。",
                    "zhushu": "言遂䘮亡。於是至於今，到不待乆。"
                },
                {
                    "paragraph": "曰：父師、少師，我其發出狂，吾家耄，遜于荒，",
                    "zhushu": "我念殷亡，發疾生狂。在家耄亂，故欲遯出於荒野。言愁悶。出，尺遂反。耄，一又作旄，莫報反，注同。遯，徒悶反，徐徒頓反，一音都困反。"
                },
                {
                    "paragraph": "今爾無指告予，顛隮，若之何其？",
                    "zhushu": "汝無指意告我殷邦，顛隕隮墜，如之何其救之？隮，子細反，玉篇子𠔃反，切韻祖稽反。隕，于敏反。"
                },
                {
                    "paragraph": "父師若曰：王子，",
                    "zhushu": "比干不見，明心同省文。微子，帝乙元子，故曰王子。見，賢遍反。省，所景反。"
                },
                {
                    "paragraph": "天毒降災荒殷邦，方興沈酗于酒，",
                    "zhushu": "天生紂爲亂，是天毒下災四方，化紂沈湎，不可如何。"
                },
                {
                    "paragraph": "乃罔畏畏，咈其耇長，舊有位人。",
                    "zhushu": "言起沈湎，上不畏天災，下不畏賢人，違戾耇老之長，致仕之賢，不用其教，法紂故。咈，扶勿反。耇，工口反。長，丁丈反，注同。"
                },
                {
                    "paragraph": "今殷民乃攘竊神祇之犧牷牲，用以容，將食無災。",
                    "zhushu": "自來而取曰攘，色純曰犧，體完曰牷，牛羊豕曰牲，器實曰用。盗天地宗廟，牲用相容行，食之無災。罪之者，言政亂。攘，如羊反。因來而取曰攘。𥨸，馬云：往盗曰𥨸。神祇，天曰神，地曰祇。犧，許冝反。牷音全。"
                },
                {
                    "paragraph": "降監殷民，用乂讎歛，召敵讎不怠，",
                    "zhushu": "下視殷民所用治者，皆重賦傷民，歛聚怨讎之道，而又亟行暴虐，自召敵讎，不懈怠。讎，如字，下同。徐云：鄭音疇，馬本作稠，云：數也。歛，力檢反，馬、鄭力𧰟反，謂賦歛也。徐云：鄭力劒反。治，直吏反。亟，欺忌反，數也，又紀力反，本又作極，如字，至也。懈，佳賣反。"
                },
                {
                    "paragraph": "罪合于一，多瘠罔詔。",
                    "zhushu": "言殷民上下有罪，皆合於一法，紂故使民多瘠病，而無詔救之者。瘠，在益反。"
                },
                {
                    "paragraph": "商今其有災，我興受其敗。",
                    "zhushu": "災滅在近，我起受其敗言，宗室大臣，義不忍去。"
                },
                {
                    "paragraph": "商其淪䘮，我罔爲臣僕。詔王子出迪，",
                    "zhushu": "商其没亡，我二人無所爲臣僕，欲以死諫紂，我教王子出合於道。臣僕，一本無臣字。"
                },
                {
                    "paragraph": "我舊云刻子。王子弗出，我乃顛隮",
                    "zhushu": "刻，病也。我乆知子賢，言於帝乙，欲立子，帝乙不肯。病子不得立，則冝爲殷後者。子今若不出逃難，我殷家宗廟乃隕墜無主。舊云：馬云：言也。刻音克，馬云：侵刻也。難，乃旦反。"
                },
                {
                    "paragraph": "自靖。人自獻于先王，",
                    "zhushu": "各自謀行其志，人人自獻逹干先王，以不失道。靖，馬本作清，謂潔也。"
                },
                {
                    "paragraph": "我不顧行遯。",
                    "zhushu": "言將與紂俱死所執各異皆歸於仁明君子之道出處語黙非一途顧音故徐音鼓"
                }
            ]
        },
        {
            "name": "周書泰誓上第一",
            "paragraphs": [
                {
                    "paragraph": "周書泰誓上第一",
                    "zhushu": "",
                    "type": 1
                },
                {
                    "paragraph": "惟十有一年，武王伐殷。",
                    "zhushu": "周自虞、芮質厥成，諸侯並附，以爲受命之年。至九年而文王卒。武王三年服畢，觀兵孟津，以卜諸侯伐紂之心。諸侯僉同，乃退以示弱。芮，如銳反。虞、芮，二國名。僉，七廉反。"
                },
                {
                    "paragraph": "一月戊午，師渡孟津，",
                    "zhushu": "十三年正月二十八日更與諸侯期而共伐紂孟津地名也。"
                },
                {
                    "paragraph": "作泰誓三篇。",
                    "zhushu": "渡津乃作。"
                },
                {
                    "paragraph": "泰誓：",
                    "zhushu": "大㑹以誓衆。"
                },
                {
                    "paragraph": "惟十有三年春，大㑹于孟津。",
                    "zhushu": "三分二諸侯及諸戎狄，此周之孟春。惟十有三年春，或作十有一年，後人妄看序文，輒改之。"
                },
                {
                    "paragraph": "王曰：嗟！我友邦冡君，越我御事庶士，明聽誓。",
                    "zhushu": "冡，大。御，治也。友諸侯，親之。稱大君，尊之。下及我治事，衆士大小無不皆明聽誓。重言：嗟我友邦，冡君。二本篇牧誓。"
                },
                {
                    "paragraph": "惟天地萬物父母，惟人萬物之靈。",
                    "zhushu": "生之謂父母。靈，神也。天地所生，惟人爲貴。"
                },
                {
                    "paragraph": "亶聦明，作元后，元后作民父母。",
                    "zhushu": "人誠聦明，則爲大君，而爲衆民父母。亶，丁但反。重意：元后作民父母。供範天子，作民父母。"
                },
                {
                    "paragraph": "今商王受，弗敬上天，降災下民，沈湎冐色，敢行暴虐，",
                    "zhushu": "沈湎嗜酒，冒亂女色，敢行酷暴，虐殺無辜。湎，面善反。冒，莫報反，注同。嗜，市志反，切韻常利反。酷，苦毒反。重言：今商王受五本篇、中篇、下篇、牧誓、武成。"
                },
                {
                    "paragraph": "罪人以族，官人以丗，",
                    "zhushu": "一人有罪，刑及父母兄弟妻子，言淫濫。官人不以賢才，而以父兄，所以政亂。"
                },
                {
                    "paragraph": "惟宫室臺榭陂池侈服，以殘害于爾萬姓。",
                    "zhushu": "土髙曰臺，有木曰榭，澤障曰陂，停水曰池。侈，謂服飾過制，言匱民財力爲奢麗。榭，爾雅云：有木曰榭，本又作謝。陂，彼皮反。障，之亮反。匱，其媿反。"
                },
                {
                    "paragraph": "焚炙忠良，刳剔孕婦。",
                    "zhushu": "忠良無罪，焚炙之。懷子之婦，刳剔視之。言暴虐。刳，口胡反。剔，他歷反。孕，以證反，徐養證反。"
                },
                {
                    "paragraph": "皇天震怒，命我文考，肅將天威，大勲未集。",
                    "zhushu": "言天怒紂之惡，命文王敬行天罰，功業未成而崩。重意：皇天震怒。洪範：帝乃震怒。〇肅將天威，君奭誕將天威。"
                },
                {
                    "paragraph": "肆予小子發，以爾友邦冡君，觀政于商。",
                    "zhushu": "父業未就之故，故我與諸侯觀紂政之善惡。謂十一年自孟津還時。重言：肆予小子發下篇：肆予小子。"
                },
                {
                    "paragraph": "惟受罔有悛心，乃夷居，弗事上帝神祇，遺厥先宗廟弗祀，",
                    "zhushu": "悛，改也。言紂縱惡無改心，平居無故廢天地百神宗廟之祀，慢之甚。悛，七全反。"
                },
                {
                    "paragraph": "犧牲粢盛旣于凶盗。",
                    "zhushu": "凶人盡盗食之，而紂不罪。粢音咨。黍稷曰粢。盛音成，在器曰盛。"
                },
                {
                    "paragraph": "乃曰吾有民有命，罔懲其侮。",
                    "zhushu": "紂言：吾所以有兆民，有天命，故羣臣畏罪不爭，無能止其慢心。懲，直承反。爭，爭𦭶之爭。"
                },
                {
                    "paragraph": "天佑下民，作之君，作之師。",
                    "zhushu": "言天佑助下民，爲立君以政之，爲立師以教之。爲，于僞反。"
                },
                {
                    "paragraph": "惟其克相上帝，寵綏四方。",
                    "zhushu": "當能助天寵，安天下。相，息亮反。重意：寵綏四方。盤庚厎綏四方。"
                },
                {
                    "paragraph": "有罪無罪，予曷敢有越厥志？",
                    "zhushu": "越，逺也。言己志欲爲民除惡，是與否，不敢逺其志。否，方有反。"
                },
                {
                    "paragraph": "同力度德，同德度義。",
                    "zhushu": "力鈞則有德者勝，德鈞則秉義者強。揆度優劣，勝負可見。度，徒洛反，下注同。"
                },
                {
                    "paragraph": "受有臣億萬，惟億萬心；",
                    "zhushu": "人執異心不和諧。億十萬曰億。"
                },
                {
                    "paragraph": "予有臣三千，惟一心。",
                    "zhushu": "三千一心言同欲。"
                },
                {
                    "paragraph": "商罪貫盈，天命誅之。予弗順天，厥罪惟鈞。",
                    "zhushu": "紂之爲惡，一以貫之。惡貫巳滿，天畢其命。今不誅紂，則爲逆天，與紂同罪。貫，古亂反。"
                },
                {
                    "paragraph": "予小子夙夜祗懼，受命文考，𩔖于上帝，冝于冡土，以爾有衆，厎天之罰。",
                    "zhushu": "𥙊社曰冝。冡，土社也。言我畏天之威，告文王廟，以事𩔖告天𥙊社，用汝衆，致天罰於紂。𩔖，師𥙊也。冡，中勇反。厎，之履反。重言：𩔖于上帝。二本篇舜典。重意：以爾有衆，底天之罰。㣧征。今予以爾有衆，奉將天罰。湯誓：爾尚輔予一人，致天之罰。下篇：奉予一人，恭行天罰。"
                },
                {
                    "paragraph": "天矜于民，民之所欲，天必從之。",
                    "zhushu": "矜，憐也。言天除惡樹善與民同。從才容反。"
                },
                {
                    "paragraph": "爾尚弼予一人，永清四海，",
                    "zhushu": "穢惡除則四海長清。重意：爾尚弼予一人。湯誓：爾尚輔予一人。微子之命，毗予一人。周官：弼予一人。"
                },
                {
                    "paragraph": "時哉弗可失。",
                    "zhushu": "言今我伐紂，正是天人合同之時，不可違失。"
                }
            ]
        },
        {
            "name": "周書泰誓中第二",
            "paragraphs": [
                {
                    "paragraph": "周書泰誓中第二",
                    "zhushu": "",
                    "type": 1
                },
                {
                    "paragraph": "惟戊午，王次于河朔，",
                    "zhushu": "次，止也。戊午，渡河而誓，旣誓而止於河之北。"
                },
                {
                    "paragraph": "羣后以師畢會。",
                    "zhushu": "諸侯盡會，次也。"
                },
                {
                    "paragraph": "王乃徇師而誓曰：嗚呼！西土有衆，咸聽朕言。",
                    "zhushu": "徇，循也。武王在西，故稱西土。徇，似俊反。字詁云：徇，廵也。重意：咸聽朕言大禹謨咸聽朕命，湯誓悉聽朕言，盤庚明聽朕言，吕刑皆聽朕言。"
                },
                {
                    "paragraph": "我聞吉人爲善，惟日不足；凶人爲不善，亦惟日不足。",
                    "zhushu": "言吉人渴，日以爲善；凶人亦渴，日以行惡。湯，苦曷反，又苦蓋反。"
                },
                {
                    "paragraph": "今商王受，力行無度，",
                    "zhushu": "行無法度，渴日不足，故曰力行。重言：今商王受五上篇、本篇、下篇。牧誓、武成。"
                },
                {
                    "paragraph": "播棄犂老，昵比罪人。",
                    "zhushu": "鮐背之耇稱犂老布棄不禮敬，昵近罪人，謂天下逋逃之小人。犂，力私反，又力𠔃反。昵，女乙反。比，毗志反。鮐，他來反，又音怡，魚名。逋，布呉反。"
                },
                {
                    "paragraph": "淫酗肆虐，臣下化之，",
                    "zhushu": "過酗縱虐，以酒成惡，臣下化之，言罪同。酗，况付反。"
                },
                {
                    "paragraph": "朋家作仇，脅權相滅，無辜𦯈天，穢德彰聞。",
                    "zhushu": "臣下朋黨，自爲仇怨，脅上權命，以相誅滅。𦯈，呼也。民皆呼天，告𡨚無辜，紂之穢德，彰聞天地，言罪惡深。脅，虚業反。𦯈音喻。穢，於廢反。"
                },
                {
                    "paragraph": "惟天惠民，惟辟奉天。",
                    "zhushu": "言君天下者，當奉天以愛民。辟，必亦反。"
                },
                {
                    "paragraph": "有夏桀弗克若天，流毒下國。",
                    "zhushu": "桀不能順天，流毒虐於下國。萬民言凶害。"
                },
                {
                    "paragraph": "天乃佑命成湯，降黜夏命，",
                    "zhushu": "言天助湯命，使下退桀命。"
                },
                {
                    "paragraph": "惟受罪浮于桀，",
                    "zhushu": "浮過。"
                },
                {
                    "paragraph": "剥䘮元良，賊虐諫輔。",
                    "zhushu": "剥，傷害也。賊，殺也。元，善之長，良善以諫輔紂，紂反殺之。䘮，息浪反。長，丁丈反。"
                },
                {
                    "paragraph": "謂已有天命，謂敬不足行，謂𥙊無益，謂暴無傷。",
                    "zhushu": "言紂所以罪過於桀。已。音紀。"
                },
                {
                    "paragraph": "厥監惟不逺，在彼夏王。",
                    "zhushu": "其視紂罪，與桀同辜，言必誅之。"
                },
                {
                    "paragraph": "天其以予乂民。",
                    "zhushu": "用我治民當除惡。"
                },
                {
                    "paragraph": "朕夢協朕卜，襲于休祥，戎商必克",
                    "zhushu": "言我夢與卜俱合於美善，以兵誅紂必克之占。"
                },
                {
                    "paragraph": "受有億兆夷人，離心離德。",
                    "zhushu": "夷平，凡人也，雖多，而執心用德不同。"
                },
                {
                    "paragraph": "予有亂臣十人，同心同德。",
                    "zhushu": "我治理之臣雖少，而心德同。十人：周公旦、召公奭、太公望、畢公、榮公。太顚、閎夭、散冝生、南宫适，及文田。治，直吏反。互註：左成二年。君子曰。衆之不可以巳也。大夫爲政。猶以衆克。况明君而善用其衆乎。泰誓所謂商兆民離。周十人同者。衆也〇又昭二十四年。召簡公。南宫嚚以甘桓公見王子朝。劉子謂萇弘曰。甘氏又往矣。對曰。何害。同德度義。泰誓曰。紂有億兆夷人。亦有離德。余有亂臣十人。同心同德。此周所以興也。君其務德。無患無人。"
                },
                {
                    "paragraph": "雖有周親，不如仁人。",
                    "zhushu": "周，至也。言紂至親雖多，不如周家之少仁人。"
                },
                {
                    "paragraph": "天視自我民視，天聽自我民聽。",
                    "zhushu": "言天因民以視聽，民所惡者，天誅之。惡，烏路反，一音如字。重意：天視自我民視，天聽自我民聽。皐陶謨：天聦明自我民聦明。"
                },
                {
                    "paragraph": "百姓有過，在予一人，",
                    "zhushu": "己能無惡于民，民之有過，在我教不至。重意：百姓有過，在予一人。湯誥：萬方有罪，在予一人。"
                },
                {
                    "paragraph": "今朕必往。",
                    "zhushu": ""
                },
                {
                    "paragraph": "我武惟揚，侵于之疆，",
                    "zhushu": "揚，舉也。言我舉武事，侵入紂郊疆伐之。疆，居良反。重言：今朕必往二，湯誓一。"
                },
                {
                    "paragraph": "取彼凶殘。我伐用張，于湯有光。",
                    "zhushu": "桀流毒天下，湯黜其命。紂行凶殘之德，我以兵取之。伐惡之道張設，比於湯，又有光明。"
                },
                {
                    "paragraph": "勗哉夫子，罔或無畏，寜執非敵。",
                    "zhushu": "勗，勉也。夫子謂將士無敢有無畏之心，寜執非敵之志，伐之則克矣。勗，許玉反，下同。將，子匠反，下篇註同。重言：勗哉夫子三本篇一。牧誓二。"
                },
                {
                    "paragraph": "百姓懔懔，若崩厥角。",
                    "zhushu": "言民畏紂之虐，危懼不安，若崩摧其角，無所容頭。懔，力甚反。"
                },
                {
                    "paragraph": "嗚呼！乃一德一心，立定厥功，惟克永丗。",
                    "zhushu": "汝同心立功，則能長丗以安民。重言：惟克永丗說命，以克永丗。"
                }
            ]
        },
        {
            "name": "周書泰誓下第三",
            "paragraphs": [
                {
                    "paragraph": "周書泰誓下第三",
                    "zhushu": "",
                    "type": 1
                },
                {
                    "paragraph": "時厥明，王乃大廵六師，明誓衆士。",
                    "zhushu": "是其戊午，明日，師出，以律三申令之，重難之義。衆士、百夫長巳上。令，力政反。重，直用反。長，丁丈反。巳上已，音以。上，時掌反。"
                },
                {
                    "paragraph": "王曰：嗚呼！我西土君子，天有顯道，厥𩔖惟彰。",
                    "zhushu": "言天有明道，其義𩔖，惟明言王所冝法則。"
                },
                {
                    "paragraph": "今商王受狎侮五常，荒怠弗敬。",
                    "zhushu": "輕狎五常之教，侮慢不行，大爲怠惰，不敬天地神明。惰，徒卧反。重言：今商王受五上篇、中篇、本篇、牧誓、武成。"
                },
                {
                    "paragraph": "自絶于天，結怨于民，",
                    "zhushu": "不敬，天自絶之；酷虐，民結怨之。"
                },
                {
                    "paragraph": "斮朝渉之脛，剖賢人之心，",
                    "zhushu": "冬月，見朝渉水者，謂其脛耐寒，斬而視之。比干忠諌，謂其心異於人，剖而觀之，酷虐之甚。斮，側略反，又士略反。朝，陟遥反。脛，戸定反。剖，普口反。耐，乃代反。"
                },
                {
                    "paragraph": "作威殺戮，毒痡四海。",
                    "zhushu": "痡，病也。言害所及。逺痡，徐音敷，又普胡反。"
                },
                {
                    "paragraph": "崇信姦回，放黜師保，",
                    "zhushu": "回，邪也。姦邪之人，反尊信之，可法以安者，反放退之。邪，似嗟反。"
                },
                {
                    "paragraph": "屏棄典刑，囚奴正士。",
                    "zhushu": "屏棄常法而不顧，箕子正諌而以爲囚奴。"
                },
                {
                    "paragraph": "郊社不修，宗廟不享，作竒技淫巧以恱婦人。",
                    "zhushu": "言紂廢至尊之敬，營卑䙝惡事，作過制技巧，以恣耳目之欲。技，其𠋣反。䙝，息列反。"
                },
                {
                    "paragraph": "上帝弗順，祝降時䘮。",
                    "zhushu": "祝，斷也。天惡紂逆道，斷絶其命，故下是䘮亡之誅。䘮，蘇浪反。斷，丁管反。惡，烏路反。"
                },
                {
                    "paragraph": "爾其孜孜，奉予一人，恭行天罰。",
                    "zhushu": "孜孜，勸勉不怠。孜音兹。重意：奉予一人，恭行天罰。見上篇。"
                },
                {
                    "paragraph": "古人有言曰：撫我則后，虐我則讎。",
                    "zhushu": "武王述古言以明義，言非惟今惡紂。重言：古人有言曰四：本篇牧誓。酒誥、秦誓。"
                },
                {
                    "paragraph": "獨夫受洪惟作威，乃汝丗讎，",
                    "zhushu": "言獨夫失君道也。大作威殺無辜，乃是汝累丗之讎，明不可不誅。"
                },
                {
                    "paragraph": "樹德務滋，除惡務本。",
                    "zhushu": "立德務茲長，去惡務除本。言紂爲天下惡本。"
                },
                {
                    "paragraph": "肆予小子誕以爾衆士，殄殱乃讎。",
                    "zhushu": "言欲行除惡之義，絶盡紂。殄，徒典反。殱，子廉反。重言：肆予小子二。又上篇。"
                },
                {
                    "paragraph": "爾衆士其尚迪果毅，以登乃辟。",
                    "zhushu": "迪，進也。殺敵爲果，致果爲毅。登，成也。成汝君之功。毅，牛旣反。重言：爾衆士三，㣧征二。本篇一。"
                },
                {
                    "paragraph": "功多有厚賞，不迪有顯戮。",
                    "zhushu": "賞以勸之，戮以威之。重意：詳見甘誓。"
                },
                {
                    "paragraph": "嗚呼！惟我文考若日月之照臨，光于四方，顯于西土。",
                    "zhushu": "稱父，以感衆也。言其明德充塞四方，明著岐周。重意：光于四方。吕刑灼于四方。"
                },
                {
                    "paragraph": "惟我有周誕受多方。",
                    "zhushu": "言文王德大，故受衆方之國，三分天下而有其二。"
                },
                {
                    "paragraph": "予克受，非予武，惟朕文考無罪。",
                    "zhushu": "推功於父，言文王無罪於天下，故天佑之，人盡其用。"
                },
                {
                    "paragraph": "受克予，非朕文考有罪，惟予小子無良。",
                    "zhushu": "若紂克我，非我父罪，我之無善之致。互註：記坊記：善則稱親，過則稱己，則民作孝。太誓曰：予克紂，非予武，惟朕文考無罪。紂克予，非朕文考有罪，惟予小子無良。"
                }
            ]
        },
        {
            "name": "周書牧誓第四",
            "paragraphs": [
                {
                    "paragraph": "周書牧誓第四",
                    "zhushu": "",
                    "type": 1
                },
                {
                    "paragraph": "武王戎車三百兩，",
                    "zhushu": "兵車，百夫長所載車稱兩，一車歩卒七十二人，凡二萬一千人，舉全數。車音居。釋名云：古者聲如居，所以居人也。今曰車聲近舎，車舎也。韋昭辯釋名云：古皆尺遮反，後漢始有音居。長，丁丈反。卒，子忽反。"
                },
                {
                    "paragraph": "虎賁三百人，",
                    "zhushu": "勇士稱也。若虎賁獸，言其猛也。皆百夫長。賁，音奔。稱，尺證反。"
                },
                {
                    "paragraph": "與受戰于牧野，作牧誓。牧誓：",
                    "zhushu": "至牧地而誓衆。牧，如字，徐一音茂，說文作坶，云：地名，在朝歌南七十里。字林音母。重意：與受戰于牧野前見甘誓、湯誓。"
                },
                {
                    "paragraph": "時甲子昧爽，",
                    "zhushu": "是克紂之月，甲子之日，二月四日，昧𡨋爽明早旦。昧，音妹。爽，明也。馬云：謂早旦也。昧，未旦也。重言：甲子昧爽二本篇武成。"
                },
                {
                    "paragraph": "王朝至于商郊牧野，乃誓。",
                    "zhushu": "紂近郊三十里地名牧。癸亥夜陳，甲子朝，誓，將與紂戰。陳，直刃反。"
                },
                {
                    "paragraph": "王左杖黃鉞，右秉白旄以麾，曰：逖矣，西土之人！",
                    "zhushu": "𨱆，以黄金飾斧。左手杖𨱆，示無事於誅。右手把旄，示有事於教。逖，逺也。逺矣，西土之人勞苦之。杖，徐直亮反。𨱆音越，本又作戊。旄音毛，馬云：白旄，旄牛尾。麾，許危反。逖，他歷反。"
                },
                {
                    "paragraph": "王曰：嗟！我友邦冡君，",
                    "zhushu": "同志爲友，言志同滅紂。重言：嗟我友邦，冡君二。泰誓上本篇。"
                },
                {
                    "paragraph": "御事：司徒、司馬、司空，",
                    "zhushu": "治事三卿：司徒主民，司馬主兵，司空主土，指誓戰者。"
                },
                {
                    "paragraph": "亞旅、師氏，",
                    "zhushu": "亞、次、旅，衆也。衆大夫其位次卿。師氏，大夫官以兵守門者。重言：司徒、司馬、司空亞旅三本篇立政梓材。"
                },
                {
                    "paragraph": "千夫長、百夫長，",
                    "zhushu": "師帥卒帥帥，色𩔖反，下同。"
                },
                {
                    "paragraph": "及庸、蜀、羌、髳、微、盧、彭、濮人。",
                    "zhushu": "八國，皆蠻夷戎狄屬文王者國名。羌在西蜀，叟、髳、微在巴蜀，盧、彭在西北，庸、濮在江漢之南。羌，徐起良反，說文云：西戎牧羊人。髳，茂侯反。濮音卜。叟，所求反，又蘇走反。"
                },
                {
                    "paragraph": "稱爾戈，比爾干，立爾矛，予其誓。",
                    "zhushu": "稱，舉也。戈、㦸、干楯也。比，徐扶志、毗志二反。楯，食凖反，又音允。"
                },
                {
                    "paragraph": "王曰：古人有言曰：牝雞無晨。",
                    "zhushu": "言無晨鳴之道。牝，頻引反，徐扶忍反。重言：古人有言曰：西泰誓下。本篇遒誥、秦誓。"
                },
                {
                    "paragraph": "牝雞之晨，惟家之索。",
                    "zhushu": "索，盡也。喻婦人知外事，雌代雄鳴則家盡，婦奪夫政則國亡。索，西各反。"
                },
                {
                    "paragraph": "今商王受，惟婦言是用，",
                    "zhushu": "妲己惑紂，紂信用之。妲，丹逹反。已音紀，紂妻也。重言：今商王受五泰誓三篇。本篇武成。"
                },
                {
                    "paragraph": "昬棄厥肆祀弗荅，",
                    "zhushu": "昬亂肆陳，荅，當也。亂棄其所陳𥙊祀，不復當享鬼神。復，扶又反。"
                },
                {
                    "paragraph": "昬棄厥遺王父母弟不迪。",
                    "zhushu": "王父母之昆弟、母弟，同母弟。言棄其骨肉，不接之以道。"
                },
                {
                    "paragraph": "乃惟四方之多罪逋逃，是崇是長，",
                    "zhushu": "言紂棄其賢臣，而尊長逃亡罪人信用之。"
                },
                {
                    "paragraph": "是信是使，是以爲大夫卿士，",
                    "zhushu": "士，事也。用爲卿大夫，典政事。"
                },
                {
                    "paragraph": "俾暴虐于百姓，以姦宄于商邑。",
                    "zhushu": "使四方罪人暴虐姦宄於都邑。俾，必爾反，使也，徐甫婢反，下同。宄，音軌。"
                },
                {
                    "paragraph": "今予發惟恭行天之罰。今日之事，不愆于六歩七歩，乃止齊焉。",
                    "zhushu": "今日戰事，就敵不過六歩、七歩乃止。相齊，言當旅進一心。愆，去䖍反。重言：今予發惟恭行天之罰。二甘誓無廢字。"
                },
                {
                    "paragraph": "夫子勗哉！不愆于四伐、五伐、六伐、七伐，乃止齊焉。",
                    "zhushu": "夫子，謂將士勉勵之。伐，謂擊刺。少則四五，多則六七，以爲列。勗，許玉反。刺，七亦反。"
                },
                {
                    "paragraph": "勗哉夫子！尚桓桓，",
                    "zhushu": "桓桓，武貌。〇重言：夫子勗哉！三泰誓中一。本篇二。"
                },
                {
                    "paragraph": "如虎如𧴀，如熊如羆，于商郊。",
                    "zhushu": "𧴀，執夷，虎屬也。四獸皆猛健，欲使士衆法之，奮擊於牧野。𧴀音毗。羆，彼皮反。爾雅云：羆如熊，黄白文。重意：如熊如羆。康王之誥，則亦有熊羆之士。"
                },
                {
                    "paragraph": "弗迓克奔，以役西土。",
                    "zhushu": "商衆能奔來降者，不迎擊之，如此則所以役我西土之義。迓，五嫁反，馬作禦，禁也。馬云：役，爲也。爲，于僞反。"
                },
                {
                    "paragraph": "勗哉夫子！爾所弗勗，其于爾躬有戮。",
                    "zhushu": "臨敵所安，汝不勉，則於汝身有戮矣。重意：其于爾躬有戮，西伯戡𥠖，不無戮干爾邦。"
                }
            ]
        },
        {
            "name": "周書武成第五",
            "paragraphs": [
                {
                    "paragraph": "周書武成第五",
                    "zhushu": "",
                    "type": 1
                },
                {
                    "paragraph": "武王伐殷，往伐歸獸，",
                    "zhushu": "往誅紂克定，偃武修文，歸馬牛于華山桃林之牧地。獸，徐始售反，本或作嘼，許救反。"
                },
                {
                    "paragraph": "識其政事，",
                    "zhushu": "記識殷家政教善事以爲法。"
                },
                {
                    "paragraph": "作武成。",
                    "zhushu": "武功成，文事修。"
                },
                {
                    "paragraph": "武成：",
                    "zhushu": "文王受命，有此武功，成於克商。"
                },
                {
                    "paragraph": "惟一月壬辰，旁死魄。",
                    "zhushu": "此本說始伐紂時。一月，周之正月。旁，近也。月二日近死魄。旁，歩光反。魄，普白反，說文作覇，匹革反，云月始生魄然貌。近，附近之近。"
                },
                {
                    "paragraph": "越翼日癸巳，王朝歩自周，于征伐商。",
                    "zhushu": "翼，明歩行也。武王以正月三日行，自用往征伐商，二十八日渡孟津。重言：王朝歩自周三本篇、召誥、畢命多宗字。朱氏云：此叚當在第。"
                },
                {
                    "paragraph": "〇厥四月，哉生明，王來自商，至于豐。",
                    "zhushu": "其四月哉，始也。始生明月三日，與死魄互言。哉，徐音載。豐，芳弓反，文王所都也。重意：厥四月哉生明。康誥：惟三月哉生魄。顧命：惟四月哉生魄。重言：至于豐三本篇。召誥。畢命。"
                },
                {
                    "paragraph": "乃偃武修文，",
                    "zhushu": "倒載干戈，包以虎皮，示不用。行禮射，設庠序，修文教。"
                },
                {
                    "paragraph": "歸馬于華山之陽，放牛于桃林之野，示天下弗服。",
                    "zhushu": "山南曰陽桃林，在華山東，皆非長養牛馬之地，欲使自生自死，示天下不復乗用。華胡化、胡𤓰二反。華山在桓農。長，丁丈反。復，扶又反。互註：記樂記：且女獨未聞牧野之語乎？武王克殷反商，未及下車而封黄帝之後於薊，封帝堯之後於祝，封帝舜之後於陳。下車而封夏后氏之後於杞，封殷之後於宋，封王子比干之墓，釋箕子之囚，使之行商容而復其位，庶民弛政，庶士倍禄。濟河而西，馬散之華山之陽而弗復乗，牛散之桃林之野而弗復服，車甲衅而藏之府庫，而弗復用；倒載干戈，包之以虎皮，將帥之士，使爲諸侯，名之曰鞬櫜。然後天下知武王之不復用兵也。朱氏云：此叚當在第四。"
                },
                {
                    "paragraph": "○丁未，祀于周廟，邦甸侯衛駿奔走，執豆籩。",
                    "zhushu": "四月，丁未，𥙊。告后稷以下、文考、文王以上七世之祖。駿，大也。邦國甸侯衛服諸侯，皆大奔走於廟執事。駿，荀俊反。豆，本又作梪。籩音邊。上，時掌反。"
                },
                {
                    "paragraph": "越三日庚戍，柴望，大告武成。",
                    "zhushu": "燔柴郊天，望祀山川，先祖後郊自近始。燔音煩。朱氏云：此叚當在第七。"
                },
                {
                    "paragraph": "〇旣生魄，庶邦冡君曁百工，受命于周。",
                    "zhushu": "魄生，明死。十五日之後，諸侯與百官受攻命於周。明一統。曁，其器反。"
                },
                {
                    "paragraph": "王若曰：嗚呼！羣后。",
                    "zhushu": "順其祖業，歎美之，以告諸侯。"
                },
                {
                    "paragraph": "惟先王建邦啓土，",
                    "zhushu": "謂后稷也。尊祖，故稱先王。"
                },
                {
                    "paragraph": "公劉克篤前烈。",
                    "zhushu": "后稷曾孫公爵劉名，能厚先人之業。"
                },
                {
                    "paragraph": "至于大王，肇基王迹。王季其勤王家。",
                    "zhushu": "大王修德，以翦齊商人，始王業之肇迹。王季纉統其業，乃勤立王家。大音泰。肇音兆。王迹，上于况反，又如字，注王業、王功同。"
                },
                {
                    "paragraph": "我文考文王，克成厥勲，誕膺天命，以撫方夏。",
                    "zhushu": "言我文德之父，能成其王功，大當天命，以撫綏四方中夏。"
                },
                {
                    "paragraph": "大邦畏其力，小邦懷其德。",
                    "zhushu": "言天下諸侯大者畏威，小者懷德，是文王威德之大。"
                },
                {
                    "paragraph": "惟九年，大統未集。",
                    "zhushu": "言諸侯歸之，九年而卒，故大業未就。"
                },
                {
                    "paragraph": "予小子其承厥志。",
                    "zhushu": "言承文王本意。朱氏云：此叚當在第五。"
                },
                {
                    "paragraph": "〇厎商之罪，告于皇天后土、所過名山大川。",
                    "zhushu": "致商之罪，謂伐紂時后土社也。名山，華岳。大川，河。厎，之履反。重意：告于皇天后土前。見湯誓。"
                },
                {
                    "paragraph": "曰：惟有道曾孫周王發，將有大正于商。",
                    "zhushu": "告天地山川之辭。大正以兵征之。"
                },
                {
                    "paragraph": "今商王受無道，",
                    "zhushu": "無道德。重言：今商王受五連。見前四篇。"
                },
                {
                    "paragraph": "暴殄天物，害虐烝民，",
                    "zhushu": "暴絶天物，言逆天也。逆天害民，所以爲無道。烝，之承反。"
                },
                {
                    "paragraph": "爲天下逋逃主，萃淵藪。",
                    "zhushu": "逋，亡也。天下罪人逃亡者，而紂爲魁，主窟聚淵府藪澤，言大姦。萃，在醉反。藪，素口反。魁，苦回反。窟，口忽反。互註：左昭七年昔武王數紂之罪。以告諸侯曰。紂爲天下逋逃主。萃淵藪。故夫致死焉。"
                },
                {
                    "paragraph": "予小子旣獲仁人，敢祗承上帝，以遏亂畧。",
                    "zhushu": "仁人，謂太公、周、召之徒。略，路也。言誅紂敬承天意，以絶亂路。遏，烏末反。召，上照反，本又作邵。"
                },
                {
                    "paragraph": "華夏蠻貊，罔不率俾。",
                    "zhushu": "朱氏云：此叚當在第二。"
                },
                {
                    "paragraph": "○恭天承命，",
                    "zhushu": "冕服采章曰華。大國曰夏。及四夷皆相率而使奉天成命。貊，亡伯反。俾，必爾反。重言：罔不率俾。二本篇君奭。"
                },
                {
                    "paragraph": "肆予東征，綏厥士女。",
                    "zhushu": "此謂十一年㑹孟津還時。"
                },
                {
                    "paragraph": "惟其士女篚厥𤣥黄，昭我周王。",
                    "zhushu": "言東國士女筐篚盛其絲帛，奉迎道次，明我周王爲之除害。篚音匪。爲，于僞反。"
                },
                {
                    "paragraph": "天休震動，用附我大邑周！",
                    "zhushu": "天之美應，震動民心，故用依附我。應，應對之應。朱氏曰：此叚當在第六。"
                },
                {
                    "paragraph": "○惟爾有神，尚克相予以濟兆民，無作神羞。",
                    "zhushu": "神庻幾助我渡民危害，無爲神羞辱。相，息亮反。重意：以濟兆民，說命以康兆民。"
                },
                {
                    "paragraph": "旣戊午，師逾孟津。癸亥，陳于商郊，俟天休命。",
                    "zhushu": "自河至朝歌，出四百里，五日而至。赴敵冝速，待天休命。謂夜雨止畢陳。逾亦作踰。陳，直刃反，注同，徐音塵。"
                },
                {
                    "paragraph": "甲子昧爽，受率其旅若林，會于牧野。",
                    "zhushu": "旅，衆也。如林，言盛多會逆距戰。重言：甲子昧爽三牧誓本篇。"
                },
                {
                    "paragraph": "罔有敵于我師，前徒倒戈，攻于後以北，血流漂杵。",
                    "zhushu": "紂衆服周仁政，無有戰心。前徒倒戈，自攻其後以北走，血流漂舂杵，甚之言。倒，丁老反。漂，匹妙反，徐敷妙反，又匹消反。杵，昌吕反。"
                },
                {
                    "paragraph": "一戎衣，天下大定。",
                    "zhushu": "衣，服也。一著戎服而滅紂，言與衆同心，動有成功。著，張略反。"
                },
                {
                    "paragraph": "乃反商政，政由舊。",
                    "zhushu": "反紂惡政，用商先王善政。"
                },
                {
                    "paragraph": "釋箕子囚，封比干墓，式商容閭。",
                    "zhushu": "皆武王反紂政，囚奴徒𨽻，封益其土。商容賢人，紂所貶退，式其閭巷以禮賢。○互註：見篇首。"
                },
                {
                    "paragraph": "散鹿臺之財，發鉅橋之粟，",
                    "zhushu": "紂所積之府倉，皆散發以賑貧民。散，西旦反。"
                },
                {
                    "paragraph": "大賚于四海，而萬姓恱服。",
                    "zhushu": "施舎已債，救乏賙無。所謂周有大賚，天下皆恱仁服德。賚，力代反，徐音來。巳音以。債，側界反。睭音周，本亦作周，朱氏云此叚當在第三。"
                },
                {
                    "paragraph": "〇列爵惟五，",
                    "zhushu": "即所識政事而法之。爵五等：公、侯、伯、子、男。"
                },
                {
                    "paragraph": "分土惟三。",
                    "zhushu": "列地封國，公、侯方百里，伯七十里，子、男五十里，爲三品。"
                },
                {
                    "paragraph": "建官惟賢，",
                    "zhushu": "立官以官賢才。重意：建官惟賢，咸有一德。任官惟賢材。"
                },
                {
                    "paragraph": "位事惟能。",
                    "zhushu": "居位治事，必任能士。"
                },
                {
                    "paragraph": "重民五教，",
                    "zhushu": "所重在民及五常之教。"
                },
                {
                    "paragraph": "惟食䘮𥙊。",
                    "zhushu": "民以食爲命，䘮禮篤親愛，𥙊祀崇孝養，皆聖王所重。養，羊亮反。"
                },
                {
                    "paragraph": "惇信明義，",
                    "zhushu": "使天下厚行信，顯忠義。"
                },
                {
                    "paragraph": "崇德報功。",
                    "zhushu": "有德尊以爵，有功報以禄。重意：崇德報功。微子之命，崇德象賢。"
                },
                {
                    "paragraph": "垂拱而天下治，",
                    "zhushu": "言武王所修皆是，所任得人，故垂拱而天下治。任，而鴆反。治，直吏反。重意：垂拱而天下治畢命垂拱仰成"
                }
            ]
        },
        {
            "name": "周書洪範第六",
            "paragraphs": [
                {
                    "paragraph": "周書洪範第六",
                    "zhushu": "",
                    "type": 1
                },
                {
                    "paragraph": "武王勝殷，殺受，立武庚，",
                    "zhushu": "不放而殺，紂，自焚也。武庚，紂子，以爲王者後，一名禄父。勝，商證反。禄父，下音甫。"
                },
                {
                    "paragraph": "以箕子歸，作洪範。",
                    "zhushu": "歸鎬京，箕子作之。範音范。鎬，胡老反，本又作鄗，武王所都也。"
                },
                {
                    "paragraph": "洪範：",
                    "zhushu": "洪，大。範，法也。言天地之大法。"
                },
                {
                    "paragraph": "惟十有三祀，王訪于箕子，",
                    "zhushu": "商曰祀。箕子稱祀不忘本。此年四月歸宗周，先告武成，次問天道。重意：惟十有三祀。泰誓：惟十有三年春。"
                },
                {
                    "paragraph": "王乃言曰：嗚呼，箕子，惟天隂騭下民，相協厥居，",
                    "zhushu": "隲，定也。天不言而黙定下民，是助合其居，使有常生之資。隂，默也。馬云：覆也。騭，之逸反，馬云：升也。升猶舉也。舉，猶生也，相協。上息亮反，助也。"
                },
                {
                    "paragraph": "我不知其彞倫攸叙。",
                    "zhushu": "言我不知天所以定民之常道理次序，問何由彞以之反。〇重言：彞倫攸叙，二並本篇。"
                },
                {
                    "paragraph": "箕子乃言曰：我聞在昔，鯀陻洪水，汨陳其五行。",
                    "zhushu": "陻、塞、汨，亂也。治水失道，亂陳其五行。鯀，工本反。陻音因。汨，工怱反。五行，戸庚反。重意：汨陳其五行。甘誓威侮五行。"
                },
                {
                    "paragraph": "帝乃震怒，不𢌿洪範九疇，彞倫攸斁。",
                    "zhushu": "𢌿與斁，敗也。天動怒鯀，不與大法九疇。疇，𩔖也。故常道所以敗不𢌿，必二反，徐甫至反，注同，與也。斁，多路反，徐同路反，敗也。重意：帝乃震怒。泰誓上：皇天震怒。"
                },
                {
                    "paragraph": "鯀則殛死，禹乃嗣興。",
                    "zhushu": "放鯀至死不赦。嗣，繼也。廢父興子，堯、舜之道。殛，紀力反，本或作極，音同。"
                },
                {
                    "paragraph": "天乃錫禹洪範九疇，彞倫攸叙。",
                    "zhushu": "天與禹、洛出書，神龜負文而出，列於背，有數至于九。禹遂因而第之，以成九𩔖。常道所以次序。錫，星歷反。"
                },
                {
                    "paragraph": "𥘉一曰五行，",
                    "zhushu": "九𩔖𩔖一章，以五行爲始。"
                },
                {
                    "paragraph": "次二曰敬用五事，",
                    "zhushu": "五事在身，用之必敬乃善。"
                },
                {
                    "paragraph": "次三曰農用八政，",
                    "zhushu": "農、厚也。厚用之。政乃成農。馬云。食爲八政之首。故以農名之。"
                },
                {
                    "paragraph": "次四曰協用五紀，",
                    "zhushu": "協，和也。和天時，使得正用五紀。"
                },
                {
                    "paragraph": "次五曰建用皇極，",
                    "zhushu": "皇，大。極，中也。凡立事當用大中之道。"
                },
                {
                    "paragraph": "次六曰乂用三德，",
                    "zhushu": "治民必用剛柔正直之三德。"
                },
                {
                    "paragraph": "次七曰明用稽疑，",
                    "zhushu": "明用卜筮考疑之事。"
                },
                {
                    "paragraph": "次八曰念用庶徴，次九曰嚮用五福，威用六極。",
                    "zhushu": "言天所以嚮勸人用五福。所以威沮人用六極。此巳上禹所第叙。嚮。許亮反。又許兩反。沮、在汝反。此巳上。時掌反。禹所第叙。馬云。從五行巳下至六極。洛書文也。漢書五行志。以𥘉一巳下。皆洛書文也。"
                },
                {
                    "paragraph": "一，五行：一曰水，二曰火，三曰木，四曰金，五曰土。",
                    "zhushu": "皆其生數。"
                },
                {
                    "paragraph": "水曰潤下，火曰炎上，",
                    "zhushu": "言其自然之常性。炎，榮鉗反。上，時掌反，又如字，下同。"
                },
                {
                    "paragraph": "木曰曲直，金曰從革，",
                    "zhushu": "木可以揉曲直，金可以改更。揉，如酉反。"
                },
                {
                    "paragraph": "土爰稼穡。",
                    "zhushu": "種曰稼，歛曰穡。土可以種，可以歛。"
                },
                {
                    "paragraph": "潤下作鹹，",
                    "zhushu": "水鹵所生。鹹音咸。鹵音魯。"
                },
                {
                    "paragraph": "炎上作苦，",
                    "zhushu": "焦氣之味。"
                },
                {
                    "paragraph": "曲直作酸，",
                    "zhushu": "木實之性。"
                },
                {
                    "paragraph": "從革作辛，",
                    "zhushu": "金之氣味。"
                },
                {
                    "paragraph": "稼穡作甘。",
                    "zhushu": "甘味生於百穀，五行以下，箕子所陳。"
                },
                {
                    "paragraph": "二，五事：一曰貌，",
                    "zhushu": "容儀貌，本亦作䫉。"
                },
                {
                    "paragraph": "二曰言，",
                    "zhushu": "詞章："
                },
                {
                    "paragraph": "三曰視，",
                    "zhushu": "觀正視，常止反，徐市止反。"
                },
                {
                    "paragraph": "四曰聽，",
                    "zhushu": "察是非，"
                },
                {
                    "paragraph": "五曰思。",
                    "zhushu": "心慮所行。思，如字，徐息吏反，下同。"
                },
                {
                    "paragraph": "貌曰恭，",
                    "zhushu": "儼恪儼，魚檢反。"
                },
                {
                    "paragraph": "言曰從，",
                    "zhushu": "是則可從。"
                },
                {
                    "paragraph": "視曰明，",
                    "zhushu": "必清審。"
                },
                {
                    "paragraph": "聽曰聦，",
                    "zhushu": "必微諦。諦音帝。"
                },
                {
                    "paragraph": "思曰睿。",
                    "zhushu": "必通於微睿恱歳反。馬云。通也。"
                },
                {
                    "paragraph": "恭作肅，",
                    "zhushu": "心敬。"
                },
                {
                    "paragraph": "從作乂，",
                    "zhushu": "可以治。"
                },
                {
                    "paragraph": "明作晢，",
                    "zhushu": "照了晢，之舌反，徐丁列反，又之丗反。"
                },
                {
                    "paragraph": "聦作謀，",
                    "zhushu": "所謀必成。當當，丁浪反。"
                },
                {
                    "paragraph": "睿作聖。",
                    "zhushu": "於事無不通，謂之聖。"
                },
                {
                    "paragraph": "三，八政：一曰食，",
                    "zhushu": "勸農業。"
                },
                {
                    "paragraph": "二曰貨，",
                    "zhushu": "寳：用物。"
                },
                {
                    "paragraph": "三曰祀，",
                    "zhushu": "敬鬼神以成教。"
                },
                {
                    "paragraph": "四曰司空，",
                    "zhushu": "主空土以居民。"
                },
                {
                    "paragraph": "五曰司徒，",
                    "zhushu": "主徒衆，教以禮義。"
                },
                {
                    "paragraph": "六曰司寇，",
                    "zhushu": "王姦盗，使無縱。縱，子用反，或作從，音同。"
                },
                {
                    "paragraph": "七曰賔，",
                    "zhushu": "禮賔客無不敬。"
                },
                {
                    "paragraph": "八曰師。",
                    "zhushu": "簡師所任，必良士卒，必練士卒，子忽反。"
                },
                {
                    "paragraph": "四，五纪：",
                    "zhushu": "巳罍。"
                },
                {
                    "paragraph": "一曰歳，",
                    "zhushu": "所以紀四時。"
                },
                {
                    "paragraph": "二曰月，",
                    "zhushu": "所以紀一月。"
                },
                {
                    "paragraph": "三曰日，",
                    "zhushu": "紀一日。"
                },
                {
                    "paragraph": "四曰星辰，",
                    "zhushu": "二十八宿迭見，以叙氣節。十二辰以紀日月所㑹。□，音秀。迭，田節反。見，賢遍反。"
                },
                {
                    "paragraph": "五曰曆數。",
                    "zhushu": "曆數節氣之度以爲曆，敬授民時。"
                },
                {
                    "paragraph": "五，皇極，皇建其有極，",
                    "zhushu": "大中之道，大立其有中，謂行九疇之義。"
                },
                {
                    "paragraph": "歛時五福，用敷錫厥庶民。",
                    "zhushu": "歛是五福之道，以爲教用，布與衆民使慕之。"
                },
                {
                    "paragraph": "惟時厥庶民于汝極，錫汝保極。",
                    "zhushu": "君上有五福之教，衆民於君取中，與君以安中之善言從化。"
                },
                {
                    "paragraph": "凡厥庶民，無有淫朋，人無有比德，惟皇作極。",
                    "zhushu": "民有安中之善，則無淫過朋黨之惡，比周之德，惟天下皆大爲中正。比，毗志反，注同。重言：凡厥庶民二。並本篇。"
                },
                {
                    "paragraph": "凡厥庶民，有猷有爲有守，汝則念之，",
                    "zhushu": "民戢有道，有所爲，有所執守，汝則念録叙之。"
                },
                {
                    "paragraph": "不協于極，不罹于咎，皇則受之。",
                    "zhushu": "凡民之行，雖不合於中，而不罹於咎惡，皆可進用大法受之。罹，馬力馳反，又來多反。之行，下孟反。"
                },
                {
                    "paragraph": "而康而色，曰：予攸好德，汝則錫之福。",
                    "zhushu": "汝當安汝顔色，以謙下人。人曰我所好者德汝，則與之爵禄。好，呼報反。下人，遐稼反。"
                },
                {
                    "paragraph": "時人斯其惟皇之極。",
                    "zhushu": "不合於中之人，汝與之福則是人，此其惟大之中，言可勉進。"
                },
                {
                    "paragraph": "無虐煢獨，而畏髙明。",
                    "zhushu": "煢單，無兄弟也。無子曰獨。單獨者，不侵虐之。寵貴者，不枉法畏之。無虐，馬本作亡侮。煢，𡵨扄反。畏如字，徐云：鄭音威。"
                },
                {
                    "paragraph": "人之有能有爲，使羞其行，而邦其昌。",
                    "zhushu": "功能有爲之士，使進其所行，汝國其昌盛。其行，如字，徐不孟反。重意：而邦其昌。仲虺之誥：邦乃其昌。"
                },
                {
                    "paragraph": "凡厥正人，旣富方榖。",
                    "zhushu": "凡其正直之人，旣當以爵禄富之，又當以善道接之。重意：凡厥正人，康誥：惟厥正人。"
                },
                {
                    "paragraph": "汝弗能使有好于而家，時人斯其辜。",
                    "zhushu": "不能使正直之人有好于國家，則是人斯其詐，取罪而去。"
                },
                {
                    "paragraph": "于其無好德，汝雖錫之福，其作汝用咎。",
                    "zhushu": "於其無好德之人，汝雖與之爵禄，其爲汝用惡道以敗汝善。其爲，于僞反。"
                },
                {
                    "paragraph": "無偏無陂，遵王之義；",
                    "zhushu": "偏不平，陂不正，言當循先王之正義以治民。陂音祕，舊本作頗，音普多反。"
                },
                {
                    "paragraph": "無有作好，遵王之道；無有作惡，遵王之路。",
                    "zhushu": "言無有亂爲私好惡，動必循先王之道路。好，呼報反。惡，烏路反，注同。"
                },
                {
                    "paragraph": "無偏無黨，王道蕩蕩。",
                    "zhushu": "言開闢。闢，婢亦反。互注：左襄公三年：君子謂祁奚於是能舉善矣。稱其讎，不爲謟，立其子，不爲比，舉其偏，不爲黨。商書曰：無偏無黨，王道蕩蕩。其祁奚之謂矣。"
                },
                {
                    "paragraph": "無黨無偏，王道平平。",
                    "zhushu": "言辯治平。平，婢綿反。治，直吏反。"
                },
                {
                    "paragraph": "無反無側，王道正直。",
                    "zhushu": "言所行無反，道不正則王道正直。"
                },
                {
                    "paragraph": "㑹其有極，歸其有極。",
                    "zhushu": "言㑹其中而行之，則天下皆歸其有中矣。"
                },
                {
                    "paragraph": "曰皇極之敷言，是彞是訓，于帝其訓。",
                    "zhushu": "曰者大其義，言以大中之道布陳言教，不失是常，則人皆是順矣。天且其順，而况于人乎。"
                },
                {
                    "paragraph": "凡厥庶民，極之敷言，是訓是行，以近天子之光。",
                    "zhushu": "凡其衆民中心之所陳言，凡順是行之，則可以近益天子之光明。以近，附近之近。"
                },
                {
                    "paragraph": "曰天子作民父母，以爲天下王。",
                    "zhushu": "言天子布德惠之教，爲兆民之父母，是爲天下所歸往，不可不務。重意：天子作民父母。泰誓：元后作民父母。〇以爲天下王。禹謨：爲天下君。"
                },
                {
                    "paragraph": "六，三德：一曰正直，",
                    "zhushu": "能正人之曲直。"
                },
                {
                    "paragraph": "二曰剛克，",
                    "zhushu": "剛能立事克，馬云：勝也。"
                },
                {
                    "paragraph": "三曰柔克。",
                    "zhushu": "和柔能治，三者皆德。"
                },
                {
                    "paragraph": "平康正直，",
                    "zhushu": "丗平安用正直治之。"
                },
                {
                    "paragraph": "彊弗友，剛克，",
                    "zhushu": "友，順也。丗彊禦不順，以剛能治之。禦，魚吕反。能治，直吏反。"
                },
                {
                    "paragraph": "爕友柔克。",
                    "zhushu": "爕，和也。丗和順，以柔能治之。爕，息恊反。"
                },
                {
                    "paragraph": "沈潛剛克，",
                    "zhushu": "沈潜謂：地雖柔亦有剛，能出金石。"
                },
                {
                    "paragraph": "髙明柔克。",
                    "zhushu": "髙明謂天。言天爲剛德，亦有柔克，不干四時。喻臣當執剛以正君，君亦當執柔以納臣。"
                },
                {
                    "paragraph": "惟辟作福，惟辟作威，惟辟玉食。",
                    "zhushu": "言惟君得專威福爲美食。辟徐𥙷亦反。玉食。張晏注漢書云：玉食，珍食也。韋昭云：諸侯備珍異之食。"
                },
                {
                    "paragraph": "臣無有作福作威玉食。臣之有作福作威玉食，其害于而家，凶于而國，人用側頗僻，民用僭忒。",
                    "zhushu": "在位不敦平，則下民僭差。頗，普多反。僻，匹亦反。僭，子念反。忒，他得反，馬云：惡也。"
                },
                {
                    "paragraph": "七，稽疑：擇建立卜筮人。",
                    "zhushu": "龜日卜蓍曰筮。考正疑事，當選擇知卜筮人而建立之。蓍，音尸。"
                },
                {
                    "paragraph": "乃命卜筮，",
                    "zhushu": "建立其人，命以其職。"
                },
                {
                    "paragraph": "曰雨，曰霽，",
                    "zhushu": "龜兆形有似雨者，有似雨止者。霽，子細反。"
                },
                {
                    "paragraph": "曰蒙，",
                    "zhushu": "蒙隂闇。蒙，武工反，徐亡鉤反。"
                },
                {
                    "paragraph": "曰驛，",
                    "zhushu": "氣落驛不連屬。驛音亦，注同。屬音燭。"
                },
                {
                    "paragraph": "曰克，",
                    "zhushu": "兆相交錯。五者，卜兆之常法。"
                },
                {
                    "paragraph": "曰貞，曰悔，",
                    "zhushu": "内卦曰貞，外卦曰悔。"
                },
                {
                    "paragraph": "凡七，",
                    "zhushu": "卜筮之數。"
                },
                {
                    "paragraph": "卜五，占用二，衍忒。立時人作卜筮，三人占，則從二人之言。",
                    "zhushu": "立是知卜筮人，使爲卜筮之事。夏、殷、周卜筮各異，三法，並卜從二人之言，善鈞從衆。卜筮各三人。占用二。馬云：占，筮也。衍，以淺反。"
                },
                {
                    "paragraph": "汝則有大疑，謀及乃心，謀及卿士，謀及庶人，謀及卜筮。",
                    "zhushu": "將舉事，而汝則有大疑，先盡汝心以謀慮之，次及卿士衆民，然後卜筮以决之。"
                },
                {
                    "paragraph": "汝則從，龜從，筮從，卿士從，庶民從，是之謂大同。",
                    "zhushu": "人心和順，龜筮從之，是謂大同於吉。"
                },
                {
                    "paragraph": "身其康彊，子孫其逢吉。",
                    "zhushu": "動不違衆。故後丗遇吉逢馬云。逢。大也。"
                },
                {
                    "paragraph": "汝則從，龜從，筮從，卿士逆，庶民逆，吉。",
                    "zhushu": "三從二逆中吉，亦可舉事。"
                },
                {
                    "paragraph": "卿士從，龜從，筮從，汝則逆，庶民逆，吉。",
                    "zhushu": "君臣不同，决之卜筮，亦中吉。"
                },
                {
                    "paragraph": "庶民從，龜從，筮從，汝則逆，卿士逆，吉。",
                    "zhushu": "民與上異心，亦卜筮以决之。"
                },
                {
                    "paragraph": "汝則從，龜從，筮逆，卿士逆，庶民逆。作内吉，作外凶。",
                    "zhushu": "二從三逆，龜筮相違，故可以𥙊祀冠㛰，不可以出師征伐。冠，官喚反。"
                },
                {
                    "paragraph": "龜筮共違于人，",
                    "zhushu": "皆逆。"
                },
                {
                    "paragraph": "用靜吉，用作凶。",
                    "zhushu": "安以守常則吉，動則凶。"
                },
                {
                    "paragraph": "八，庶徴：曰雨，曰暘，曰燠，曰寒，曰風，曰時。",
                    "zhushu": "雨以潤物，暘以乾物，煖以長物，寒以成物，風以動物。五者各以其時，所以爲衆驗。暘，音陽。乾，音干。煖，乃管反。以長，丁丈反。"
                },
                {
                    "paragraph": "五者來備，各以其叙，庶草蕃廡，",
                    "zhushu": "言五者備至，各以次序，則庶草蕃滋廡豐也。蕃音煩。廡，無甫反，徐莫柱反。"
                },
                {
                    "paragraph": "一極備，凶，一極無，凶。",
                    "zhushu": "一者備極過甚則凶，一者極無不至亦凶。謂失時失序。"
                },
                {
                    "paragraph": "曰休徴：",
                    "zhushu": "叙美行之驗。美行，下孟反。"
                },
                {
                    "paragraph": "曰肅，時雨若；",
                    "zhushu": "君行敬，則時雨順之。"
                },
                {
                    "paragraph": "曰乂，時暘若；",
                    "zhushu": "君行政治，則時暘順之。治，直吏反，治其職同。"
                },
                {
                    "paragraph": "曰晢，時燠若；",
                    "zhushu": "君能照晢，則時燠順之。"
                },
                {
                    "paragraph": "曰謀，時寒若；",
                    "zhushu": "君能謀，則時寒順之。"
                },
                {
                    "paragraph": "曰聖，時風若。",
                    "zhushu": "君能通理，則時風順之。"
                },
                {
                    "paragraph": "曰咎徴：",
                    "zhushu": "叙惡行之驗咎，其九反。"
                },
                {
                    "paragraph": "曰狂，𢘆雨若；",
                    "zhushu": "君行往妄，則常雨順之。"
                },
                {
                    "paragraph": "曰僭，𢘆暘若；",
                    "zhushu": "君行僭差，則常暘順之。"
                },
                {
                    "paragraph": "曰豫，𢘆燠若；",
                    "zhushu": "君行逸豫，則常煖順之。䂊，羊庶反，徐又音舒。"
                },
                {
                    "paragraph": "曰急，𢘆寒若；",
                    "zhushu": "君行急，則常寒順之。"
                },
                {
                    "paragraph": "曰蒙，𢘆風若。",
                    "zhushu": "君行蒙闇，則常風順之。"
                },
                {
                    "paragraph": "曰王省惟歳，",
                    "zhushu": "王所省職，兼所揔羣吏，如歳兼四時。省，息井反。"
                },
                {
                    "paragraph": "卿士惟月，",
                    "zhushu": "卿士各有所掌，如月之各有别。别，彼列反。"
                },
                {
                    "paragraph": "師尹惟日。",
                    "zhushu": "衆正官之吏，分治其職，如日之有歳月。"
                },
                {
                    "paragraph": "歳月日時無易，",
                    "zhushu": "各順常。"
                },
                {
                    "paragraph": "百榖用成，乂用明，",
                    "zhushu": "歳月日時無易，則百榖成；君臣無易，則政治明。"
                },
                {
                    "paragraph": "俊民用章，家用平康。",
                    "zhushu": "賢臣顯用，國家平寜。"
                },
                {
                    "paragraph": "日月歳時旣易，",
                    "zhushu": "是三者巳易喻，君臣易職。"
                },
                {
                    "paragraph": "百榖用不成，乂用昬不不明，俊民用微，家用不寜。",
                    "zhushu": "君失其柄，權臣擅命，治闇賢隱，國家亂。"
                },
                {
                    "paragraph": "庶民惟星。星有好風，星有好雨。",
                    "zhushu": "星民象，故衆民惟若星。箕星好風，畢星好雨，亦民所好。好，呼報反。"
                },
                {
                    "paragraph": "日月之行，則有冬有夏；",
                    "zhushu": "日月之行，冬夏各有常度；君臣政治，小大各有常法。"
                },
                {
                    "paragraph": "月之從星，則以風雨。",
                    "zhushu": "月經於箕則多風，離於畢則多雨。政教失常，以從民欲，亦所以亂。"
                },
                {
                    "paragraph": "九，五福：一曰壽，",
                    "zhushu": "百二十年。"
                },
                {
                    "paragraph": "二曰冨，",
                    "zhushu": "財豐備。"
                },
                {
                    "paragraph": "三曰康寜，",
                    "zhushu": "無疾病。"
                },
                {
                    "paragraph": "四曰攸好德，",
                    "zhushu": "所好者，德福之道。"
                },
                {
                    "paragraph": "五曰考終命。",
                    "zhushu": "各成其短長之命以自終，不撗夭。撗，華孟反，又如字。"
                },
                {
                    "paragraph": "六極：一曰凶，短折，",
                    "zhushu": "動不遇吉。短未六十。折未三十。言辛苦凶。馬云。終也。折。時設反。又之舌反。"
                },
                {
                    "paragraph": "二曰疾，",
                    "zhushu": "常抱疾苦。"
                },
                {
                    "paragraph": "三曰憂，",
                    "zhushu": "多所憂。"
                },
                {
                    "paragraph": "四曰貧，",
                    "zhushu": "困於財。"
                },
                {
                    "paragraph": "五曰惡，",
                    "zhushu": "醜惡。"
                },
                {
                    "paragraph": "六曰弱。",
                    "zhushu": "尫劣尫，烏黄反。"
                },
                {
                    "paragraph": "武王旣勝殷，邦諸侯，班宗彞，",
                    "zhushu": "賦宗廟彞器酒鐏，賜諸侯。班本又作般，音同。"
                },
                {
                    "paragraph": "作分器。",
                    "zhushu": "言諸侯尊卑各有分也。亡分器，扶問反，注同。"
                }
            ]
        },
        {
            "name": "周書旅獒第七",
            "paragraphs": [
                {
                    "paragraph": "周書旅獒第七",
                    "zhushu": "",
                    "type": 1
                },
                {
                    "paragraph": "西旅獻獒，",
                    "zhushu": "西戎逺國貢大犬獒、五羔，反馬云作豪。酋豪也。"
                },
                {
                    "paragraph": "太保作旅獒。",
                    "zhushu": "召公陳戒。召公，詩照反。後召公皆放此。"
                },
                {
                    "paragraph": "旅獒：",
                    "zhushu": "因獒而陳道義。"
                },
                {
                    "paragraph": "惟克商，遂通道于九夷八蠻。",
                    "zhushu": "四夷慕化，貢其方賄九八，言非一。皆通道路，無逺不服。賄，呼罪反。"
                },
                {
                    "paragraph": "西旅厎貢厥獒，",
                    "zhushu": "西戎之長致貢其獒。大髙四尺曰獒，以犬爲異。厎，之履反。長，丁丈反。"
                },
                {
                    "paragraph": "太保乃作旅獒，用訓于王。",
                    "zhushu": "陳貢獒之義以訓諌王。"
                },
                {
                    "paragraph": "曰：嗚呼！明王愼德，四夷咸賔，",
                    "zhushu": "言明王愼德以懷逺，故四夷皆賔服。"
                },
                {
                    "paragraph": "無有逺邇，畢獻方物，惟服食器用",
                    "zhushu": "天下萬國無有逺近，盡貢其方土所生之物，惟可以供服食器用者，言不爲耳目華侈。供，音恭。爲，于僞反。侈，昌氏反。重言：無有逺邇，重見盤庚。"
                },
                {
                    "paragraph": "王乃昭德之致于異姓之邦，無替厥服。",
                    "zhushu": "德之所致，謂逺夷之貢，以分賜異姓諸侯，使無廢其職。"
                },
                {
                    "paragraph": "分寳玉于伯叔之國，時庸展親。",
                    "zhushu": "以寳玉分同姓之國，是用誠信其親親之道。"
                },
                {
                    "paragraph": "人不易物，惟德其物。",
                    "zhushu": "言物貴由人，有德則物貴，無德則物賤，所貴在於德。易，羊質反。"
                },
                {
                    "paragraph": "德盛不狎侮。",
                    "zhushu": "盛德必自敬，何狎易侮慢之有？易，以䜴反。"
                },
                {
                    "paragraph": "狎侮君子，罔以盡人心；",
                    "zhushu": "以虚受人，則人盡其心矣。盡，津忍反，下同。"
                },
                {
                    "paragraph": "狎侮小人，罔以盡其力。",
                    "zhushu": "以恱使民，民忘其勞，則力盡矣。"
                },
                {
                    "paragraph": "不役耳目，百度惟貞。",
                    "zhushu": "言不以聲色自役，則百度正。"
                },
                {
                    "paragraph": "玩人䘮德，玩物䘮志。",
                    "zhushu": "以人爲戲弄，則䘮其德；以器物爲戲弄，則䘮其志。玩，五貫反。䘮，息浪反。"
                },
                {
                    "paragraph": "志以道寜，言以道接。",
                    "zhushu": "在心爲志，發氣爲言，皆以道爲本，故君子勤道。"
                },
                {
                    "paragraph": "不作無益害有益，功乃成。不貴異物賤用物，民乃足。",
                    "zhushu": "遊觀爲無益，竒巧爲異物。言明王之道，以德義爲益，器用爲貴，所以化俗生民。觀，官喚反。"
                },
                {
                    "paragraph": "犬馬非其土性不畜。",
                    "zhushu": "非此土所生，不畜，以不習其用。畜，許六反。"
                },
                {
                    "paragraph": "珍禽竒獸不育于國。",
                    "zhushu": "皆非所用，有損害故。"
                },
                {
                    "paragraph": "不寳逺物，則逺人格。",
                    "zhushu": "不侵奪其利，則來服矣。"
                },
                {
                    "paragraph": "所寳惟賢，則邇人安。",
                    "zhushu": "寳賢任能，則近人安，近人安則逺人安矣。"
                },
                {
                    "paragraph": "嗚呼夙夜，罔或不勤。",
                    "zhushu": "言當早起夜寐，常勤於德。"
                },
                {
                    "paragraph": "不矜細行，終累大德。",
                    "zhushu": "輕忽小物，積害毀大，故君子愼其微。行，下孟反。累，劣僞反。"
                },
                {
                    "paragraph": "爲山九仞，功虧一簣。",
                    "zhushu": "八尺曰仞，喻向成也。未成一簣，猶不爲山，故曰功虧一簣。是以聖人乾乾日𣅳，愼終如始。仞音刃，字又作刃。七尺曰仞。虧，曲爲反。簣，其貴反。向，許亮反。乾，其連反。𣅳音側。"
                },
                {
                    "paragraph": "允迪兹生民保厥居，惟乃丗王。",
                    "zhushu": "言其能信蹈行此誡，則生人安其居，天子乃丗丗王天下，武王雖聖，猶設此誡，况非聖人，可以無誡乎？其不免於過，則亦冝矣。丗王，如字，又于况反，注同。"
                },
                {
                    "paragraph": "巢伯來朝，",
                    "zhushu": "殷之諸侯。伯，爵也。南方逺國。武王克商，慕義來朝。巢，仕交反，徐吕交反。"
                },
                {
                    "paragraph": "芮伯作旅巢命。",
                    "zhushu": "芮伯，周同姓，圻内之國，爲卿大夫。陳威德以命巢亡。芮，如銳反。圻音祈。"
                }
            ]
        },
        {
            "name": "周書金縢第八",
            "paragraphs": [
                {
                    "paragraph": "周書金縢第八",
                    "zhushu": "",
                    "type": 1
                },
                {
                    "paragraph": "武王有疾，周公作金縢。",
                    "zhushu": "爲請命之書，藏之於匱，緘之以金，不欲人開之。縢，徒登反。緘，工咸反。"
                },
                {
                    "paragraph": "金縢：",
                    "zhushu": "遂以所藏爲篇名。"
                },
                {
                    "paragraph": "旣克商二年，王有疾，弗豫。",
                    "zhushu": "伐紂明年，武王有疾，不恱豫。豫本又作忬。"
                },
                {
                    "paragraph": "二公曰：我其爲王穆卜。周公曰：未可以戚我先王。",
                    "zhushu": "穆，敬。戚，近也。召公、太公言王疾，當敬卜吉凶。周公言未可以死近我先王。相順之辭。爲，于僞反。戚，千歷反。"
                },
                {
                    "paragraph": "公乃自以爲功，",
                    "zhushu": "周公乃自以請命爲己事。"
                },
                {
                    "paragraph": "爲三壇同墠。",
                    "zhushu": "因大王、王季、文王請命於天，故爲三壇。壇築土，墠除地。大除地，於中爲三壇。璮，徒丹反，築土也。馬云：土堂。墠音善。"
                },
                {
                    "paragraph": "爲壇於南方，北面，周公立焉。",
                    "zhushu": "立壇上，對三王。"
                },
                {
                    "paragraph": "植璧秉珪，乃告太王、王季、文王。",
                    "zhushu": "璧以禮神。植，置也。置於三王之坐，周公秉桓珪以爲贄。告謂祝辭。植，時職反，徐音置。贄音至。祝，如字，或之又反，下同。"
                },
                {
                    "paragraph": "史乃𠕋，祝曰：惟爾元孫某，遘厲虐疾。",
                    "zhushu": "史爲𠕋書，祝辭也。元孫，武王某名。臣諱君，故曰某。厲，危虐暴也。遘，工豆反，遇也。"
                },
                {
                    "paragraph": "若爾三王是有丕子之責于天，以旦代某之身。",
                    "zhushu": "太子之責，謂疾不可救於天，則當以旦代之。死牛有命，不可請代。聖人叙臣子之心，以垂丗教。丕，普悲反，馬同，徐甫眉反，鄭音不。"
                },
                {
                    "paragraph": "予仁若考，能多材多藝，能事鬼神，",
                    "zhushu": "我周公仁能順父，又多材多藝，能事鬼神。言可以代武王之意。"
                },
                {
                    "paragraph": "乃元孫不若旦多材多藝，不能事鬼神。乃命于帝庭，敷佑四方，",
                    "zhushu": "汝元孫受命於天庭，爲天子布其德教，以佑助四方。言不可以死。"
                },
                {
                    "paragraph": "用能定爾子孫于下地。四方之民罔不祗畏。",
                    "zhushu": "言武王用受命帝庭之故，能定先人子孫於天下，四方之民無不敬畏。"
                },
                {
                    "paragraph": "嗚呼！無墜天之降寳命，我先王亦永有依歸。",
                    "zhushu": "歎惜武王，言不救則墜天之寳命，救之則先王長有依歸。"
                },
                {
                    "paragraph": "今我即命于元龜，",
                    "zhushu": "就受三王之命於大龜，卜知吉凶。"
                },
                {
                    "paragraph": "爾之許我，我其以璧與珪歸俟爾命；",
                    "zhushu": "許謂疾瘳，待命當以事神。瘳，勑留反，下同。"
                },
                {
                    "paragraph": "爾不許我，我乃屏璧與珪。",
                    "zhushu": "不許謂不愈也。屏，藏也。言不得事神。"
                },
                {
                    "paragraph": "乃卜三龜，一習吉，",
                    "zhushu": "習，因也。以三王之龜卜，一相因而吉。"
                },
                {
                    "paragraph": "啓籥見書，乃并是吉。",
                    "zhushu": "三兆旣同吉。開籥見占兆書乃亦并是吉。箚，茅若反，徐以略反，馬云：藏卜兆書管。并，必政反。"
                },
                {
                    "paragraph": "公曰：體，王其罔害。",
                    "zhushu": "公視兆曰：如此兆體，王其無害，言必愈。"
                },
                {
                    "paragraph": "予小子新命于三王，惟永終是圖。",
                    "zhushu": "周公言：我小子新受三王之命，武王惟長終是謀周之道。"
                },
                {
                    "paragraph": "兹攸俟，能念予一人。",
                    "zhushu": "言武王愈此，所以待能念我天子，事成周道。"
                },
                {
                    "paragraph": "公歸，乃納𠕋于金縢之匱中。王翼日乃瘳。",
                    "zhushu": "從壇歸翼，明瘳差也。差，𥘉賣反。"
                },
                {
                    "paragraph": "武王旣䘮。管叔及其羣弟乃流言於國，",
                    "zhushu": "武王死，周公攝政，其弟管叔及蔡叔、霍叔乃放言於國，以誣周公，以惑成王。䘮，息浪反。"
                },
                {
                    "paragraph": "曰：公將不利於孺子。",
                    "zhushu": "三叔以周公大聖，有次立之勢，遂生流言。孺，稚也。稚子，成王。孺，如樹反。"
                },
                {
                    "paragraph": "周公乃告二公曰：我之弗辟，我無以告我先王。",
                    "zhushu": "辟，法也。告召公、太公，言我不以法法三叔，則我無以成周道告我先王。辟，扶亦反，治也。說文作璧，音必亦反，法也。馬、鄭音避，謂避居東都。"
                },
                {
                    "paragraph": "周公居東二年，則罪人斯得。",
                    "zhushu": "周公旣告二公，遂東征之。二年之中，罪人此得。"
                },
                {
                    "paragraph": "于後公乃爲詩以貽王，名之曰鴟鴞。王亦未敢誚公。",
                    "zhushu": "成王信流言而疑周公，故周公旣誅三監，而作詩解所以冝誅之意以遺王。王猶未悟，故欲讓公而未敢。貽，羊支反。名如字，徐亡政反。鴟，尺夷反。鴞，吁嬌反。誚，在𥬇反。以遺，唯季反。"
                },
                {
                    "paragraph": "秋，大熟，未穫，天大雷電以風，",
                    "zhushu": "二年秋也。蒙𢘆風。若雷以威之故有風雷之異穫戸郭反。"
                },
                {
                    "paragraph": "禾盡偃，大木斯拔，邦人大恐。",
                    "zhushu": "風災所及，邦人皆大恐。拔皮八反。"
                },
                {
                    "paragraph": "王與大夫盡弁，以啓金縢之書，",
                    "zhushu": "皮弁質服以應天。弁，皮彦反，徐扶變反。應，應對之應。"
                },
                {
                    "paragraph": "乃得周公所自以爲功代武王之說。",
                    "zhushu": "所藏請命𠕋書，本說如字，徐始銳反。"
                },
                {
                    "paragraph": "二公及王乃問諸史與百執事，",
                    "zhushu": "二公倡王啓之，故先見書史，百執事皆從周公請命。倡，昌亮反。皆從，才用反，又如字。"
                },
                {
                    "paragraph": "對曰：信。噫。公命我勿敢言。",
                    "zhushu": "史百執事，言信有此事，周公使我勿道，今言之，則負周公。噫，恨辭。噫，於其反，馬本作懿，猶憶也。"
                },
                {
                    "paragraph": "王執書以泣，曰：其勿穆卜。",
                    "zhushu": "本欲敬卜吉凶，今天意可知，故止之。"
                },
                {
                    "paragraph": "昔公勤勞王家，惟予冲人弗及知。",
                    "zhushu": "言巳幼童，不及知周公昔日忠勤，冲直中反。重意：昔公勤勞王家，武成王季其勤王家。〇惟予冲人弗及知。大誥。肆予冲人永思艱。"
                },
                {
                    "paragraph": "今天動威以彰周公之德，",
                    "zhushu": "發雷風之威，以明周公之聖德。"
                },
                {
                    "paragraph": "惟朕小子其新逆我國家禮，亦冝之。",
                    "zhushu": "周公以成王未寤，故留東未還，改過自新，遣使者迎之，亦國家禮有德之冝。新逆，馬本作親迎。遣使，所吏反。"
                },
                {
                    "paragraph": "王出郊，天乃雨，反風，禾則盡起。",
                    "zhushu": "郊以玉幣謝天，天即反，風起禾，明郊之是。重意：天乃雨反風。舜典：烈風雷雨弗迷。"
                },
                {
                    "paragraph": "二公命邦人，凡大木所偃，盡起而築之，歳則大熟。",
                    "zhushu": "木有偃拔，起而立之，築有其根，桑果無虧，百榖豐熟，周公之德。此巳上大誥，後因武王䘮，并見之。築音竹，本亦作筑，謂筑其根。馬云：築，拾也。見，賢遍反。"
                }
            ]
        },
        {
            "name": "周書大誥第九",
            "paragraphs": [
                {
                    "paragraph": "周書大誥第九",
                    "zhushu": "",
                    "type": 1
                },
                {
                    "paragraph": "武王崩，三監及淮夷叛。",
                    "zhushu": "三監、管、蔡、商、淮夷、徐、奄之屬皆叛周。監，古懴反，視也。"
                },
                {
                    "paragraph": "周公相成王，將黜殷，作大誥。",
                    "zhushu": "相謂攝政。黜，絶也。將以誅叛者之義，大誥天下。相，息亮反，注同。"
                },
                {
                    "paragraph": "大誥：",
                    "zhushu": "陳大道以誥天下，遂以名篇。誥本亦作靠。"
                },
                {
                    "paragraph": "王若曰：猷！大誥爾多邦越爾御事，",
                    "zhushu": "周公稱成王命，順大道以告天下衆國，及於御治事者盡及之。猷音由，道也。〇馬本作大誥。繇爾多邦。盡，津忍反。重言：越爾御事三。本篇二，下篇一。"
                },
                {
                    "paragraph": "弗弔天降割于我家，不少",
                    "zhushu": "言周道不至，故天下凶害於我家。不少，謂三監、淮夷並作難。弔，音的，又如字。割，馬本作害。不少，朱氏依馬讀不少延爲句。難，乃旦反。重言：弗弔重見多士君奭。"
                },
                {
                    "paragraph": "延。洪惟我㓜冲人，",
                    "zhushu": "凶害延大，惟累我㓜。童人，成王言其不可不誅之意。累，劣僞反。"
                },
                {
                    "paragraph": "嗣無疆大歷服。弗造哲，迪民康，",
                    "zhushu": "言子孫承繼祖考無窮大數，服行其政，而不能爲智道以安人，故使叛，先自責。"
                },
                {
                    "paragraph": "矧曰其有能格知天命。",
                    "zhushu": "安人且猶不能，况其有能至知天命者乎？矧，失忍反。"
                },
                {
                    "paragraph": "巳，予惟小子，若渉淵水，予惟往求朕攸濟。",
                    "zhushu": "已發端。歎辭也。我惟小子。承先人之業。如渉淵水。往求我所以濟渡。言祗懼。重言：巳予惟小子。本篇二康誥：巳汝惟小子。又洛誥：巳汝惟冲子。重意：若渉淵水，微子若渉大水，君奭若游大川。"
                },
                {
                    "paragraph": "敷賁敷前人受命，兹不忘大功。",
                    "zhushu": "前人，文武也。我求濟渡在布行大道在布陳。文武受命在此，不忘大功，言任重。賁，扶云反，徐音憤。"
                },
                {
                    "paragraph": "予不敢閉于天降威，用",
                    "zhushu": "天下威用，謂誅惡也。言我不敢閉絶天所下威用而不行，將欲伐四國。"
                },
                {
                    "paragraph": "寜王遺我大寳龜，紹天明。即命",
                    "zhushu": "安天下之王，謂文王也。遺我大寳龜，疑則卜之，以繼天明。就其命而行之，言卜不可違。遺，唯季反。"
                },
                {
                    "paragraph": "曰：有大艱于西土，西土人亦不靜。越兹蠢。",
                    "zhushu": "曰：語更端也。四國作大難於京師，西上人亦不安，於此蠢動。蠢，尺允反。難，乃旦反，下同，又如字。"
                },
                {
                    "paragraph": "殷小腆，誕敢紀其叙。",
                    "zhushu": "言殷後小腆，腆之禄，父大敢紀其王業，欲後之。腆，他典反，馬云：至也。誕，大旦反。父音甫，後同。"
                },
                {
                    "paragraph": "天降威，知我國有疵，",
                    "zhushu": "天下威，謂三叔流言，故禄父知我。周國有疵病。疵，在斯反，馬云：瑕也。○重言：天降威二一見酒誥。"
                },
                {
                    "paragraph": "民不康，曰：予復反鄙我周邦，",
                    "zhushu": "禄父言：我殷當復欺惑東國人令不安，反鄙易我周家道，其罪無狀。令，力呈反。易，以䜴反，下其易同。"
                },
                {
                    "paragraph": "今蠢今翼，日民獻有十夫予翼，以于敉寜武圖功。",
                    "zhushu": "今天下蠢動，今之明日，四國火。賢者有十大來翼佐我周，用撫安武事，謀立其功。言人事先應。敉，亡婢反應，應對之應。"
                },
                {
                    "paragraph": "我有大事，休，朕卜并吉。",
                    "zhushu": "大事，戎事也。人謀旣從，卜又并吉，所以爲美。并，必政反，注及篇末同。"
                },
                {
                    "paragraph": "肆予告我友邦君，越尹氏、庶士、御事，",
                    "zhushu": "以美故，告我友國諸侯，及於正官尹氏、卿大夫、衆士、御治事者。言謀及之。"
                },
                {
                    "paragraph": "曰：予得吉卜，予惟以爾庶邦于伐殷逋播臣。",
                    "zhushu": "用汝衆國，往伐殷逋亡之臣謂禄父。逋，布吾反。"
                },
                {
                    "paragraph": "爾庶邦君，越庶士、御事，罔不反曰：艱大，",
                    "zhushu": "汝衆國上下無不反曰：征伐四國爲大難。叙其情以戒之。重言：爾庶邦君二並本篇。"
                },
                {
                    "paragraph": "民不靜，亦惟在王宫、邦君室。",
                    "zhushu": "言四國不安，亦在天子諸侯教化之過，自責不能綏近以及逺。"
                },
                {
                    "paragraph": "越予小子考，翼不可征，王害不違卜。",
                    "zhushu": "於我小子先卜，敬成周道。若謂今四國不可征，則王室有害，故冝從卜。"
                },
                {
                    "paragraph": "肆予冲人永思艱，曰：嗚呼！允蠢鰥寡，哀哉！",
                    "zhushu": "故我童人成王長思此難而歎曰：信蠢動天下，使無妻無夫者受其害，可哀哉！鰥，故頑反。重意：肆予冲人，永思艱金縢。惟予冲人弗及知。"
                },
                {
                    "paragraph": "予造天役，遺大投艱于朕身。",
                    "zhushu": "我周家爲天下役事，遺我甚大，投此艱難於我身。言不得巳。〇造，爲也。馬云：遺也。"
                },
                {
                    "paragraph": "越予冲人，不卬自恤。義爾邦君，越爾多士、尹氏、御事，",
                    "zhushu": "言征四國於我童人，不惟自憂而巳，乃欲施義於汝衆國君臣上下至御治事者。卬，五剛反，我也。"
                },
                {
                    "paragraph": "綏予曰：無毖于恤，不可不成乃寜考圖功。",
                    "zhushu": "汝衆國君臣，當安勉我曰：無勞於憂，不可不成。汝寜祖聖考文武所謀之功，責其以善言之助。毖音祕。"
                },
                {
                    "paragraph": "巳。予惟小子，不敢替上帝命，",
                    "zhushu": "不敢廢天命。言卜吉，當必征之。重言：巳予惟小子二並本篇。又康誥：巳汝惟小子。洛誥：巳汝惟冲子。"
                },
                {
                    "paragraph": "天休于寜王，興我小邦周，寜王惟卜用，克綏受兹命。",
                    "zhushu": "言天美文王興周者，以文王惟卜之用，故能安受此天命，明卜冝用。"
                },
                {
                    "paragraph": "今天其相民，矧亦惟卜用。",
                    "zhushu": "人獻十夫，是天助民，况亦用卜乎？吉可知矣。亦言文王。相，息亮反。"
                },
                {
                    "paragraph": "嗚呼！天明畏，弼我丕丕基。",
                    "zhushu": "歎天之明德可畏，輔成我大大之基業。言卜不可違也。畏，如字，徐音威。重言：天明畏三臯，陶本篇多士。重意：弼我丕丕基，立政以並，受此丕丕基。"
                },
                {
                    "paragraph": "王曰：爾惟舊人，爾丕克逺省，爾知寜王若勤哉！",
                    "zhushu": "特命乆老之人知文王故事者，大能逺省識古事。汝知文王若彼之勤勞哉！目所親見，法之又明。省，息井反。"
                },
                {
                    "paragraph": "天閟毖我成功所，予不敢不極卒寜王圖事。",
                    "zhushu": "閟，愼也。言天愼勞我周家，成功所在，我不敢不極盡文王所謀之事，謂致太平。閟音祕。"
                },
                {
                    "paragraph": "肆予大化誘我友邦君。",
                    "zhushu": "我欲極盡文王所謀，故大化天下，道我友國諸侯。"
                },
                {
                    "paragraph": "天棐忱辭，其考我民，",
                    "zhushu": "言我周家有大化誠辭，爲天所輔，其成我民矣。棐，徐音匪，又芳鬼反。忱，市林反。"
                },
                {
                    "paragraph": "予曷其不于前寜人圖功攸終？",
                    "zhushu": "我何其不於前文王安人之道，謀立其功所終乎？"
                },
                {
                    "paragraph": "天亦惟用勤毖我民，若有疾，",
                    "zhushu": "天亦勞愼我，民欲安之。如人有疾，欲己去之。重言：若有疾。二本篇康誥。"
                },
                {
                    "paragraph": "予曷敢不于前寜人攸受休畢？",
                    "zhushu": "天欲安民，我何敢不於前文王所受美命終畢之？"
                },
                {
                    "paragraph": "王曰：若昔，朕其逝，朕言艱日思。",
                    "zhushu": "順古道，我其往東征矣。我所言國家之難備矣，日思念之。日，人實反。難，乃旦反，下爲難同。"
                },
                {
                    "paragraph": "若考作室，旣厎法，厥子乃弗肯堂，矧肯構？",
                    "zhushu": "以作室喻治政也。父巳致法，子乃不肯爲堂基，况肯構立屋乎？不爲其易，則難者可知。底，之履反。構，古候反。治，直吏反。"
                },
                {
                    "paragraph": "厥父菑，厥子乃弗肯播，矧肯穫？",
                    "zhushu": "又以農喻其父，巳菑耕其田，其子乃不肯播種，况肯収穫乎？菑，側其反，草也。田一歳曰菑。穫，戸郭反。重意：厥父菑，厥子乃弗肯播，矧肯穫無逸？厥父母勤勞稼穡，厥子乃不知稼穡之艱難。"
                },
                {
                    "paragraph": "厥考翼，其肯曰：予有後，弗棄基，",
                    "zhushu": "其父敬事創業，而子不能繼成其功，其肯言我有後，不棄我基業乎。今不征是棄之。"
                },
                {
                    "paragraph": "肆予曷敢不越卬敉寜王大命？",
                    "zhushu": "作室農人，猶惡棄基，故我何敢不於今日撫循文王大命，以征逆乎？惡，烏路反。"
                },
                {
                    "paragraph": "若兄考，乃有友伐厥子，民養其勸弗救。",
                    "zhushu": "若兄弟父子之家，乃有明友來伐其子，民養其勸心。不救者，以子惡故。以此四國將誅而無救者，罪大故。"
                },
                {
                    "paragraph": "王曰：嗚呼！肆哉，爾庶邦君，越爾御事，",
                    "zhushu": "歎今伐四國必克之，故以告諸侯及臣下御治事者。重言：爾庶邦君二並本篇〇越爾御事三本篇二，後篇一。"
                },
                {
                    "paragraph": "爽邦由哲，亦惟十人，迪知上帝命。",
                    "zhushu": "言其故，有明國事，用智道十人，蹈知天命，謂人獻十夫來佐周。"
                },
                {
                    "paragraph": "越天棐忱，爾時罔敢易法，矧今天降戾于周邦。",
                    "zhushu": "於天輔，誠汝天下是知，無敢易天法。况今天下罪於周，使四國叛乎？重意：越天棐忱。康誥：天畏棐忱，君奭若天棐忱。"
                },
                {
                    "paragraph": "惟大艱人誕鄰胥伐于厥室，爾亦不知天命不易。",
                    "zhushu": "惟大爲難之人，謂三叔也。大近相伐於其室家，謂叛逆也。若不早誅汝，天下亦不知天命之不易也。易，以䜴反。重言：天命不易，重見君奭。"
                },
                {
                    "paragraph": "予永念曰：天惟䘮殷，若穡夫，予曷敢不終朕畒？",
                    "zhushu": "稼穡之夫，除草養苗，我長念天，亡殷惡主，亦猶是矣。我何敢不順天終竟我壟畒乎？言當滅殷。壟，力勇反。"
                },
                {
                    "paragraph": "天亦惟休于前寜人，予曷其極卜，敢弗于從",
                    "zhushu": "天亦惟美于文王受命，我何其極？卜法敢不於從？言必從也。"
                },
                {
                    "paragraph": "率寜人有指疆土，矧今卜并吉。",
                    "zhushu": "循文王所有指意，以安疆土則善矣，况今卜并吉乎？言不可不從。〇重意：矧今卜并吉。本篇朕卜并吉，金縢乃并是吉。"
                },
                {
                    "paragraph": "肆朕誕以爾東征。天命不僭，卜陳惟若兹。",
                    "zhushu": "以卜吉之故，大以汝衆，東征四國。天命不僭差，卜兆陳列，惟若此吉，必克之，不可不勉。僭，子念反。"
                }
            ]
        },
        {
            "name": "周書微子之命第十",
            "paragraphs": [
                {
                    "paragraph": "周書微子之命第十",
                    "zhushu": "",
                    "type": 1
                },
                {
                    "paragraph": "成王旣黜殷命，殺武庚，",
                    "zhushu": "一名禄父。"
                },
                {
                    "paragraph": "命微子啓代殷後，",
                    "zhushu": "啓知紂必亡而奔周，命爲宋公，爲湯後。"
                },
                {
                    "paragraph": "作微子之命。",
                    "zhushu": "封命之書。"
                },
                {
                    "paragraph": "微子之命：",
                    "zhushu": "稱其本爵以名篇。"
                },
                {
                    "paragraph": "王若曰：猷！殷王元子。",
                    "zhushu": "微子，帝乙元子，故順道本而稱之。"
                },
                {
                    "paragraph": "惟稽古，崇德象賢。",
                    "zhushu": "惟考古典，有尊德象賢之義，言今法之。重意：惟稽古，見堯典崇德象賢，武成崇德報功。"
                },
                {
                    "paragraph": "統承先王，修其禮物，",
                    "zhushu": "言二王之後，各修其典禮，正朔服色，與時王並通三統。正音政。"
                },
                {
                    "paragraph": "作賔于王家，與國咸休，永丗無窮。",
                    "zhushu": "爲時王賔客，與時皆美，長丗無竟。"
                },
                {
                    "paragraph": "嗚呼！乃祖成湯克齊聖廣淵，",
                    "zhushu": "言汝祖成湯，能齊德聖逹，廣大深逺，澤流後世。〇重意：克齊聖、廣淵冏命。聦明齊聖。"
                },
                {
                    "paragraph": "皇天眷佑，誕受厥命。",
                    "zhushu": "大天眷顧，湯佑助之，大受其命，謂天命。重言：皇天眷佑二泰誓中本篇大禹謨：皇天眷命。〇誕受厥命。重見康誥。"
                },
                {
                    "paragraph": "撫民以寛，除其邪虐，",
                    "zhushu": "撫民以寛政，放桀邪虐湯之德。"
                },
                {
                    "paragraph": "功加于時，德垂後裔。",
                    "zhushu": "言湯立功加於當時，德澤垂及後世。裔，末也。裔，以制反。重意：德垂後裔仲，虺垂𥙿後昆。"
                },
                {
                    "paragraph": "爾惟踐修厥猷，舊有令聞，",
                    "zhushu": "汝微子言，能踐湯德，乆有善譽，昭聞逺近令。聞如字，又音問。"
                },
                {
                    "paragraph": "恪愼克孝，肅恭神人。予嘉乃德，曰篤不忘。",
                    "zhushu": "言微子敬愼能孝，嚴恭神人，故我善汝德，謂厚不可忘。篤，本又作笁，東谷反。"
                },
                {
                    "paragraph": "上帝時歆，下民祗協。庸建爾于上公，尹兹東夏。",
                    "zhushu": "孝恭之人，𥙊祀則神歆享，施令則人敬和，用是封立汝於上公之位，正此東方華夏之國。宋在京師東。歆，許今反。重意：尹兹東夏，君奭尹兹東郊。"
                },
                {
                    "paragraph": "欽哉！往敷乃訓，愼乃服命，率由典常，以蕃王室。",
                    "zhushu": "敬哉！敬其爲君之德。往臨人，布汝教訓，愼汝祖服命數，循用舊典，無失其常，以蕃屏周室戒之。蕃，方元反，本又作藩。重言：欽哉！八堯典、禹謨。本篇景命各一。舜典。益稷二〇以蕃王室。二本篇蔡仲之命。"
                },
                {
                    "paragraph": "弘乃烈祖，律乃有民，永綏厥位，毗予一人。",
                    "zhushu": "大汝烈祖成湯之道，以法度齊汝所有之人，則長安其位，以輔我一人。言上下同榮。慶毗，房脂反。重意：永綏厥位。文侯之命：永綏在位，毗予一人。泰誓。周官：弼予一人。"
                },
                {
                    "paragraph": "丗丗享德，萬邦作式，",
                    "zhushu": "言微子累丗享德，不忝厥祖，雖同公侯，而特爲萬國法式。"
                },
                {
                    "paragraph": "俾我有周無斁。",
                    "zhushu": "汝丗丗享德，則使我有周好汝無厭。俾，必爾反。斁音亦。好，呼報反。厭，於豔反。"
                },
                {
                    "paragraph": "嗚呼！往哉惟休，無替朕命。",
                    "zhushu": "歎其德，遣往之國，言當惟爲美政，無廢我命。重言：往哉。七。舜典二。盤庚本篇、康誥、畢命、文侯之命各一。"
                },
                {
                    "paragraph": "唐叔得禾，異畒同頴，",
                    "zhushu": "唐叔，成王母弟，食邑内，得異禾也。畒壟。頴，穗也。禾各生一壟而合爲一穗。頴，役領反。穗，似醉反，本亦作遂。"
                },
                {
                    "paragraph": "獻諸天子。",
                    "zhushu": "拔而貢之。"
                },
                {
                    "paragraph": "王命唐叔歸周公于東，",
                    "zhushu": "異畒同頴，天下和同之象，周公之德所致。周公東征未還，故命唐叔以禾歸周公。唐叔後封𣈆。"
                },
                {
                    "paragraph": "作歸禾。",
                    "zhushu": "亡。"
                },
                {
                    "paragraph": "周公旣得命禾，旅天子之命，",
                    "zhushu": "巳得唐叔之禾，遂陳成王歸禾之命，而推美成王，善則稱君。"
                },
                {
                    "paragraph": "作嘉禾。",
                    "zhushu": "天下和同政之善者故周公作書以嘉禾名篇告天下亡"
                }
            ]
        },
        {
            "name": "周書康誥第十一",
            "paragraphs": [
                {
                    "paragraph": "周書康誥第十一",
                    "zhushu": "",
                    "type": 1
                },
                {
                    "paragraph": "成王旣伐管叔、蔡叔，",
                    "zhushu": "滅三監。"
                },
                {
                    "paragraph": "以殷餘民封康叔，",
                    "zhushu": "以三監之民國，康叔爲衛侯，周公懲其數叛，故使賢母弟主之。數叛，上所角反，下亦作畔。"
                },
                {
                    "paragraph": "作康誥、酒誥、梓材、康誥。",
                    "zhushu": "命康叔之誥，康，圻内國名。叔，封字。梓音子。圻，具依反。"
                },
                {
                    "paragraph": "惟三月哉生魄，",
                    "zhushu": "周公攝政七年三月始生魄。月十六日明消而魄生。魄字又作𩲸，普白反。馬云：𩲸，朏也。謂月三日始生兆朏，名曰魄。重意：惟三月哉生魄。武成：厥四月哉生明。顧命：惟四月哉生魄。"
                },
                {
                    "paragraph": "周公𥘉基，作新大邑于東國洛，四方民大和會。",
                    "zhushu": "𥘉造基，建作王城大都，邑於東國洛汭，居天下土中，四方之民大和恱而集㑹。汭，如銳反。"
                },
                {
                    "paragraph": "侯甸、男、邦、采、衛百工，播民和見，士于周。",
                    "zhushu": "此五服，諸侯服五百里，侯服去王城千里，甸服千五百里，男服去王城二千里，采服二千五百里，衛服三千里，與禹貢異制。五服之百官，播率其民，和恱並見，即事于周。見，賢遍反。重意：侯甸、邦、男、采、衛。酒誥侯甸、男、衛，康王之誥：庶邦侯甸、男、衛。"
                },
                {
                    "paragraph": "周公咸勤，乃洪大誥治。",
                    "zhushu": "周公皆勞勉五服之人，遂乃因大封，命大誥以治道。陸云：乃洪大誥。治，直吏反，注及下其治民、安治、用安治同。一本作周公廼洪大誥治勞，力報反。"
                },
                {
                    "paragraph": "王若曰：孟侯，朕其弟，小子封。",
                    "zhushu": "周公稱成王命，順康叔之德，命爲孟侯。孟，長也。五侯之長，謂方伯。使康叔爲之。言王使我命其弟封，封康叔名。稱小子，明當受教誨。長，丁丈反，下同。"
                },
                {
                    "paragraph": "惟乃丕顯考文王，克明德愼罰。",
                    "zhushu": "惟汝大明父文王，能顯用俊德，愼去刑罰，以爲教首。去，羌吕反，下欲去、去疾同。互註：左成二年。周書曰。明德愼罰。文王所以造周也。明德，務崇之之謂也。愼罰，務去之之謂也。"
                },
                {
                    "paragraph": "不敢侮鰥寡，庸庸，祗祗，威威，顯民。",
                    "zhushu": "惠恤窮民，不慢鰥夫寡婦。用可用，敬可敬，刑可刑，明此道以示民。重言：不敢侮鰥寡。二本篇。無逸。互註：左宣十五年，𣈆侯賞桓子狄臣千室，亦賞士伯以𤓰衍之縣，曰：吾獲狄土，子之功也。微子，吾䘮伯氏矣。羊舌職說是賞也，曰：周書所謂庸庸祗祗者，謂此物也夫。"
                },
                {
                    "paragraph": "用肇造我區夏，越我一二邦，以修",
                    "zhushu": "用此明德愼罰之道，始爲政於我區域諸夏，故於我一二邦皆以修治。"
                },
                {
                    "paragraph": "我西土。惟時怙冒聞于上帝，帝休。",
                    "zhushu": "我西土𡵨周，惟是怙恃文王之道，故其政教冒被四表，上聞于天，天美其治。怙音戸。冒，莫報反，覆也。聞如字，徐又音問。重言：聞于上帝，二重見君奭。"
                },
                {
                    "paragraph": "天乃大命文王殪戎殷，誕受厥命。",
                    "zhushu": "天羙文王，乃大命之。殺兵殷，大受其王命。謂三分天下有其二，以授武王。殪，於計反。重言：誕受厥命二。一見微子。互註：左宣六年，赤狄伐𣈆，圍懷，及邢丘。𣈆侯欲伐之。中行桓子曰：使疾其民，以盈其貫，將可殪也。周書曰：殪戎殷。此𩔖之謂也。"
                },
                {
                    "paragraph": "越厥邦厥民。惟時叙，",
                    "zhushu": "於其國，於其民，惟是次叙，皆文王教。"
                },
                {
                    "paragraph": "乃寡兄勗，肆汝小子封在兹東土。",
                    "zhushu": "汝寡有之兄，武王勉行文王之道，故汝小子封得在此東土爲諸侯。勗，許玉反。"
                },
                {
                    "paragraph": "王曰：嗚呼！封，汝念哉！",
                    "zhushu": "念我所以，告汝之言，重言：汝念哉。見篇末。"
                },
                {
                    "paragraph": "今民將在，祗遹乃文考，紹聞衣德言。",
                    "zhushu": "今治民將在敬循汝文德之父，繼其所聞，服行其德，言以爲政教。遹音聿，又音述，馬云：述也。衣如字，徐於旣反。"
                },
                {
                    "paragraph": "往敷求于殷先哲王，用保乂民。",
                    "zhushu": "汝往之國，當布求殷先智王之道，用安治民。"
                },
                {
                    "paragraph": "汝丕逺惟商耇成人，宅心知訓，",
                    "zhushu": "汝當大逺求商家耇老成人之道，常以居心，則知訓民。耇音苟。"
                },
                {
                    "paragraph": "别求聞由古先哲王，用康保民。",
                    "zhushu": "又當别求所聞，父兄用古先智王之道，用其安者以安民。"
                },
                {
                    "paragraph": "弘于天，若德𥙿乃身，不廢在王命。",
                    "zhushu": "大于天爲順德，則不見廢，常在王命。"
                },
                {
                    "paragraph": "王曰：嗚呼！小子封，恫𣨛乃身，敬哉！",
                    "zhushu": "恫，痛、𣨛病。治民務除惡政，當如痛病在汝身，欲去之，敬行我言。恫音通，又勑動反。𣨛，古頑反。重言：敬哉五。本篇二。洛誥蔡仲之命。君奭各一。"
                },
                {
                    "paragraph": "天畏棐忱，民情大可見，小人難保，",
                    "zhushu": "天德可畏，以其輔誠。人情大可見，以小人難安。棐音匪，又芳鬼反。忱，市林反。重意：天畏棐忱。大誥：越天棐忱，君奭若天棐忱。"
                },
                {
                    "paragraph": "往盡乃心，無康好逸豫，乃其乂民。",
                    "zhushu": "往當盡汝心，爲政無自安，好逸豫寛身，其乃治民。盡，徐子忍反。好，呼報反。"
                },
                {
                    "paragraph": "我聞曰：怨不在大，亦不在小，惠不惠，懋不懋。",
                    "zhushu": "不在大，起於小；不在小，小至於大。言怨不可爲，故當使不順者順，不勉者勉。懋，音茂。互註：左昭八年周書曰。惠不惠。茂不茂。康叔所以服弘大也。"
                },
                {
                    "paragraph": "巳！汝惟小子，乃服惟弘，王應保殷民。",
                    "zhushu": "巳乎！汝惟小子，乃當服行德政，惟弘大王道，上以應天，下以安我所受殷之民衆。應，應對之應，注同，徐於甑反。重言：巳。汝惟小子二。並本篇。大誥。巳。予惟小子二。洛誥：巳。汝惟冲子。"
                },
                {
                    "paragraph": "亦惟助王宅天命，作新民。",
                    "zhushu": "弘王道，安殷民，亦所以惟助王者居順天命，爲民日新之教。互註：記大學康誥曰：作新民。詩曰：周雖舊邦，其命惟新。是故君子無所不用其極。"
                },
                {
                    "paragraph": "王曰：嗚呼！封，敬明乃罰。",
                    "zhushu": "歎而勑之。凡行刑罰，汝必敬明之，欲其重愼。"
                },
                {
                    "paragraph": "人有小罪非眚，乃惟終，自作不典。式爾",
                    "zhushu": "小罪非過失，乃惟終自行之，自爲不常用犯汝。眚，所領反，本亦作省。"
                },
                {
                    "paragraph": "有厥罪小，乃不可不殺；乃有大罪非終，乃惟眚災，適爾，旣道極厥辜，時乃不可殺。",
                    "zhushu": "汝盡聽訟之理，以極其罪，是人所犯，亦不可殺，當以罰宥論之。宥，于救反。"
                },
                {
                    "paragraph": "王曰：嗚呼！封，有叙時，乃大明服，",
                    "zhushu": "歎政教有次叙，是乃治理大明則民服。"
                },
                {
                    "paragraph": "惟民其勑懋和。",
                    "zhushu": "民旣服化，乃其自勑。正勉爲和。"
                },
                {
                    "paragraph": "若有疾，惟民其畢棄咎。",
                    "zhushu": "化惡爲善，如欲去疾，治之以理，則惟民其盡。棄惡修善。咎，其乆反。重言：若有疾二。前見大誥。"
                },
                {
                    "paragraph": "若保赤子，惟民其康乂。",
                    "zhushu": "愛養人如安孩兒赤子，不失其欲，惟民其皆安治。孩，亥才反。互註：記大學：慈者，所以使衆也。康誥日：如保赤子，心誠求之，雖不中不逺矣。"
                },
                {
                    "paragraph": "非汝封刑人殺人，",
                    "zhushu": "言得刑殺罪人："
                },
                {
                    "paragraph": "無或刑人殺人。",
                    "zhushu": "無以得刑殺人，而有妄刑殺非辜者。"
                },
                {
                    "paragraph": "非汝封又曰：劓刵人，",
                    "zhushu": "劓截鼻，刵截耳，刑之輕者，亦言所得行。劓，魚器反。刵，如志反。"
                },
                {
                    "paragraph": "無或劓刵人。",
                    "zhushu": "所以舉輕，以戒爲人輕行之。"
                },
                {
                    "paragraph": "王曰：外事，汝陳時臬，司，師兹殷罰有倫。",
                    "zhushu": "言外土諸侯奉王事，汝當布陳是法，司牧其衆，及此殷家刑罰有倫理者兼用之。臬，魚列反。"
                },
                {
                    "paragraph": "又曰：要囚，服念五六日，至于旬時，丕蔽要囚。",
                    "zhushu": "要用，謂察其要辭以斷獄。旣得其辭，服膺思念，五六日，至於十日，至于三月，乃大斷之。言必反覆思念，重刑之至也。要，於霄反。蔽，必丗反。斷，丁亂反，下及篇末同。覆，芳服反。"
                },
                {
                    "paragraph": "王曰：汝陳時臬，事罰，蔽殷彞，",
                    "zhushu": "陳是法事，其刑罰、斷獄，用殷家常法。謂典刑故事。彞，以支反。"
                },
                {
                    "paragraph": "用其義刑義殺，勿庸以次汝封。",
                    "zhushu": "義冝也。用舊法典刑冝於時，丗者以刑殺勿用，以就汝封之心所安。"
                },
                {
                    "paragraph": "乃汝盡遜，曰時叙，惟曰未有遜事。",
                    "zhushu": "乃使汝所行盡順，曰：是有次序，惟當自謂未有順事。君子將興，自以爲不足。"
                },
                {
                    "paragraph": "巳！汝惟小子，未其有若汝封之心，朕心朕德，惟乃知。",
                    "zhushu": "巳乎他人，未其有若汝封之心！言汝心最善，我心我德，惟汝所知。欲其明成王所以命已之欵心。欵，苦管反。重言：汝惟小子。二。又大誥：汝作予。"
                },
                {
                    "paragraph": "凡民自得罪，寇攘姦宄，殺越人于貨，",
                    "zhushu": "凡民用得罪，爲寇盗，攘竊、姦宄、殺人，顚越人，於是以取貨利。攘，如羊反。宄，音軌。重言：寇攘姦宄舜典：寇賊姦宄。"
                },
                {
                    "paragraph": "暋不畏死，罔弗憝。",
                    "zhushu": "暋，強也。自強爲惡而不畏死，人無不惡之者。言當消絶之。暋音敏。憝，徒對反，徐徒猥反。強，其丈反。無不惡，烏路反，下所大惡、疾惡、亦惡音同。"
                },
                {
                    "paragraph": "王曰：封元惡大憝，矧惟不孝不友。",
                    "zhushu": "大惡之人，猶爲人所大惡，况不善父母，不友兄弟者乎？言人之罪惡，莫大於不孝不友。"
                },
                {
                    "paragraph": "子弗祗服厥父事，大傷厥考心。",
                    "zhushu": "爲人子不能敬身服行父道，而怠忽其業，大傷其父心，是不孝。"
                },
                {
                    "paragraph": "于父不能字厥子，乃疾厥子；",
                    "zhushu": "於爲人父不能字，愛其子，乃疾惡其子，是不慈。"
                },
                {
                    "paragraph": "于弟弗念天顯，乃弗克恭厥兄；",
                    "zhushu": "於爲人弟，不念天之明道，乃不能恭事其兄，是不恭。"
                },
                {
                    "paragraph": "兄亦不念鞠子哀，大不友于弟。",
                    "zhushu": "爲人兄，亦不念稚子之可哀，大不篤友于弟，是不友。鞠，居六反。互註：左僖三十三年。𥘉臼季使過冀。見冀缺耨。其妻饁之。敬相待如賔。與之歸。言諸文公曰。請用之。公曰。其父有罪。可乎。對曰。舜之罪也殛鯀。其舉也興禹。管敬仲。桓之賊也。實相以濟。康誥曰。父不慈。子不祗。兄不友。弟不恭。不相及也。"
                },
                {
                    "paragraph": "惟弔兹，不于我政人得罪，",
                    "zhushu": "惟人至此，不孝不慈，不友不恭，不於我執政之人得罪乎道教不至所致。弔，音的。"
                },
                {
                    "paragraph": "天惟與我民彞大泯亂，",
                    "zhushu": "天與我民五常，使父義、母慈、兄友、弟恭、子孝，而廢棄不行，是以滅亂天道。泯，武軫反。"
                },
                {
                    "paragraph": "曰：乃其速由文王作罰，刑兹無赦。",
                    "zhushu": "言當速用文王所作違教之罰，刑此亂五常者。無得赦。"
                },
                {
                    "paragraph": "不率大戞，矧惟外庶子、訓人，",
                    "zhushu": "戞，常也。凡民不循大常之教，猶刑之無赦，况在外掌衆子之官，主訓民者而親犯乎？戞，簡八反。"
                },
                {
                    "paragraph": "惟厥正人越小臣，諸節",
                    "zhushu": "惟其正官之人於小臣諸有符節之吏及外庶子，其有不循大常者，則亦在無赦之利。重意：惟厥正人。洪範：凡厥正人。"
                },
                {
                    "paragraph": "乃别播敷，造民大譽，弗念弗庸，瘝厥君，時乃引惡，惟朕憝。",
                    "zhushu": "汝今往之國，當分别播布德教，以立民大善之譽。若不念我言，不用我法者，病其君道，是汝長惡，惟我亦惡。汝别，彼列反，注同。汝長，丁丈反，下同。"
                },
                {
                    "paragraph": "巳！汝乃其速由兹義率殺。亦惟君惟長，",
                    "zhushu": "汝乃其速用此典刑，宜於時丗者，循理以刑殺，則亦惟君長之正道。"
                },
                {
                    "paragraph": "不能厥家人，越厥小臣外正，惟威惟虐，大放王命，乃非德用乂。",
                    "zhushu": "爲人君長，而不能治其家人之道，則於其小臣外正官之吏，並爲威虐，大放棄王命，乃由非德用治之故。"
                },
                {
                    "paragraph": "汝亦罔不克敬典，乃由𥙿民，惟文王之敬忌。",
                    "zhushu": "常事，人之所輕，故戒以無不能敬。常汝用寛民之道，當惟念文王之所敬忌而法之。忌，其記反。"
                },
                {
                    "paragraph": "乃𥙿民曰：我惟有及，則予一人以懌。",
                    "zhushu": "汝行寛民之政，曰：我惟有及於民，則我一人以此恱懌汝德。懌音亦。"
                },
                {
                    "paragraph": "王曰：封！爽惟民，迪吉康。",
                    "zhushu": "明惟治民之道而善安之。"
                },
                {
                    "paragraph": "我時其惟殷先哲王德，用康乂民作求。",
                    "zhushu": "我是其惟殷先智王之德，用安治民。爲求等。爲，于僞反。"
                },
                {
                    "paragraph": "矧今民罔迪不適，不迪則罔政在厥邦。",
                    "zhushu": "治民，乃欲求等殷先智王，况今民無道，不之言從教也。不以道訓之，則無善政在其國。"
                },
                {
                    "paragraph": "王曰：封，予惟不可不監，告汝德之說于罰之行。",
                    "zhushu": "我惟不可不監視古義，告汝施德之說於罰之所行，欲其勤德愼刑。說如字，徐始銳反。"
                },
                {
                    "paragraph": "今惟民不靜，未戾厥心，迪屢未同，",
                    "zhushu": "假令今天下民不安，未定其心於周教道屢數而未和同設事之言。令，力呈反。數，所角反。"
                },
                {
                    "paragraph": "爽惟天其罰殛我，我其不怨，",
                    "zhushu": "明惟天其以民不安罰誅我，我其不恐天。汝不治我罰汝，汝亦不可怨我。殛，紀力反。"
                },
                {
                    "paragraph": "惟厥罪無在大，亦無在多。矧曰其尚顯聞于天。",
                    "zhushu": "民之不安，雖小邑小民，猶有誅罰，不在多大，况曰不愼罰明聞于天者乎？言罪大。"
                },
                {
                    "paragraph": "王曰：嗚呼！封，敬哉！無作怨，勿用非謀非彞，",
                    "zhushu": "言當修已以敬，無爲可怨之事，勿用非善謀，非常法。重言：欽哉五。本篇二。洛誥。蔡仲之命、君陳各一。"
                },
                {
                    "paragraph": "蔽時忱。丕則敏德，",
                    "zhushu": "斷行是誠，道大法敏。德信則人任焉，敏則有功。"
                },
                {
                    "paragraph": "用康乃心，顧乃德，逺乃猷，",
                    "zhushu": "用是誠道安汝心，顧省汝德，無令有非逺汝謀，思爲長乆。"
                },
                {
                    "paragraph": "𥙿，乃以民寜，不汝瑕殄？",
                    "zhushu": "行寛政乃以民安，則我不汝罪過不絶，亡汝。"
                },
                {
                    "paragraph": "王曰：嗚呼！肆汝小子封，惟命不于常",
                    "zhushu": "以民安則不絶亡，汝故當念天命之不于常。汝行善則得之，行惡則失之。互註：記大學康誥曰。惟命不于常道善則得之。不善則失之矣。"
                },
                {
                    "paragraph": "汝念哉，無我殄",
                    "zhushu": "無絶棄我言而不念。重言：汝念哉！本篇二。"
                },
                {
                    "paragraph": "享，明乃服命，",
                    "zhushu": "享有國土，當明汝所服行之命令，使可則。"
                },
                {
                    "paragraph": "髙乃聽，用康乂民。",
                    "zhushu": "髙，汝聽，聽先王道德之言，以安治民。"
                },
                {
                    "paragraph": "○",
                    "zhushu": "重言：用康乂民三。上文一。"
                },
                {
                    "paragraph": "王若曰：往哉！封，勿替敬，典",
                    "zhushu": "汝往之國，勿廢所冝敬之常法。重言：往哉七。舜典二，盤庚、微子之命、本篇、畢命、文侯之命各一。"
                },
                {
                    "paragraph": "聽朕告，汝乃以殷民丗享。",
                    "zhushu": "順從我所告之言，即汝乃以殷民丗丗享國福流後丗。"
                }
            ]
        },
        {
            "name": "周書酒誥第十二",
            "paragraphs": [
                {
                    "paragraph": "周書酒誥第十二",
                    "zhushu": "",
                    "type": 1
                },
                {
                    "paragraph": "酒誥：",
                    "zhushu": "康叔監殷民，殷民化紂嗜酒，故以戒酒誥。嗜，市志反。"
                },
                {
                    "paragraph": "王若曰：明大命于妹邦，",
                    "zhushu": "周公以成王命誥康叔，順其事而言之，欲令明施大教，命於妹國。妹，地名，紂所都朝歌以北是。王若，馬本作成王若，曰：注云：言成王者，未聞也。俗儒以爲成王骨節始成，故曰成王。或曰：以成王爲少，成二聖之功，生號曰成王，没因爲謚。衛賈以爲戒成康叔以愼酒，成就人之道也，故曰成。此三者，吾無取焉。吾以爲後録書者加之，未敢專從，故曰未聞也。妹邦，馬云：妹邦，即收養之地。欲令，力呈反，下始令、勿令同。"
                },
                {
                    "paragraph": "乃穆考文王，肇國在西土。",
                    "zhushu": "父昭子穆，文王弟稱穆。將言始國在西土，西土岐周之政，文王弟稱穆。周自后稷而封爲始祖。后稷生，不窋爲昭，鞠陶爲穆，公劉爲昭，慶節爲穆，黄僕爲昭，羌弗爲穆，毀揄爲昭，公非爲穆，髙圉爲昭，亞圉爲穆，諸盩爲昭，大王爲穆，王季爲昭，文王爲穆。故左傳宫之竒云：大伯、虞仲，大王之昭也。虢仲、虢叔，王季之穆也。又冨辰云：管蔡巳下十六國，文之昭也。昭一音韶，窋音竹律反，揄音以，盩音張流反，大並音泰。"
                },
                {
                    "paragraph": "厥誥毖庶邦庶士越少正、御事朝夕曰：祀兹酒。",
                    "zhushu": "文王其所告，愼衆國衆士於少正官御治事吏，朝夕勑之。惟𥙊祀而用此酒，不常飲。毖音祕。少，時照反。"
                },
                {
                    "paragraph": "惟天降命，肇我民，惟元祀。",
                    "zhushu": "惟天下教命，始令我民知作酒者惟爲𥙊祀。爲，于僞反，又下同。"
                },
                {
                    "paragraph": "天降威，我民用大亂䘮德，亦罔非酒惟行。",
                    "zhushu": "天下威罰，使民亂德，亦無非以酒爲行者。言酒本爲𥙊祀，亦爲亂行。惟行，下孟反，注及下注之行同。重言：天降威二本篇大誥。"
                },
                {
                    "paragraph": "越小大邦用䘮，亦罔非酒惟辜。",
                    "zhushu": "於小大之國，所用䘮亡，亦無不以酒爲罪也。"
                },
                {
                    "paragraph": "文王誥教小子，有正有事，無彞酒。",
                    "zhushu": "小子，民之子孫也。正官治事，謂下羣吏，教之皆無常飲酒。"
                },
                {
                    "paragraph": "越庶國飲惟祀，德將無醉。",
                    "zhushu": "於所治衆國飲酒，惟當因𥙊祀，以德自將，無令至醉。"
                },
                {
                    "paragraph": "惟曰：我民迪小子，惟土物愛，厥心臧。",
                    "zhushu": "文王化我民，教道子孫，惟土地所生之物皆愛惜之，則其心善。"
                },
                {
                    "paragraph": "聦聽祖考之彞訓，越小大德，小子惟一",
                    "zhushu": "言子孫皆聦聽父祖之常教，於小大之人皆念德，則子孫惟專一。"
                },
                {
                    "paragraph": "妹土，嗣爾股肱，純其藝黍稷，奔走事厥考厥長，",
                    "zhushu": "今往，當使妹土之人，繼汝股肱之教，爲純一之行。其當勤種黍稷，奔走事其父兄。長音丁丈反，下注長官諸侯之長同。"
                },
                {
                    "paragraph": "肇牽車牛逺服賈，用孝養厥父母，",
                    "zhushu": "農功旣畢，始牽車牛，載其所有，求易所無。逺行賈賣，用其所得珍異，孝養其父母。賈，音古。養，羊亮反。"
                },
                {
                    "paragraph": "厥父母慶，自洗腆，致用酒。",
                    "zhushu": "其父母善子之行，子乃自絜厚致用酒養也。洗，先典反，馬云：盡也。腆，他典反。"
                },
                {
                    "paragraph": "庶士有正，越庶伯君子，其爾典聽朕教。",
                    "zhushu": "衆伯、君子、長官、大夫，統衆士，有正者，其汝常聽我教，勿違犯。"
                },
                {
                    "paragraph": "爾大克羞耇惟君，爾乃飲食醉飽，",
                    "zhushu": "汝人能進老成人之道，則爲君矣。如此，汝乃飲食醉飽之道。先戒羣吏以聽教，次戒康叔以君義。"
                },
                {
                    "paragraph": "丕惟曰：爾克永觀省，作稽中德。",
                    "zhushu": "我大惟教汝曰：汝能長觀省古道，爲考中正之德，則君道成矣。省，息井反。"
                },
                {
                    "paragraph": "爾尚克羞饋祀，爾乃自介用逸。",
                    "zhushu": "能考中德，則汝庶幾能進饋祀於祖考矣。能進饋祀，則汝乃能自大用逸之道。饋，其位反。"
                },
                {
                    "paragraph": "兹乃允惟王正事之臣，",
                    "zhushu": "汝能以進老成人爲醉飽，考中德爲用逸，則此乃信任王者正事之大臣。任，音壬。"
                },
                {
                    "paragraph": "兹亦惟天若元德，永不忘在王家。",
                    "zhushu": "言此非但正事之臣，亦惟天順其大德而佑之，長不見忘在王家。"
                },
                {
                    "paragraph": "王曰：封！我西土棐徂邦君御事小子，尚克用文王教，不腆于酒，",
                    "zhushu": "我文王在西土，輔訓往日國君及御洽事者，下民子孫，皆庶幾能用上教。不厚於酒。言不常飲。"
                },
                {
                    "paragraph": "故我至于今，克受殷之命。",
                    "zhushu": "以不厚於酒，故我周家至于今能受殷王之命。"
                },
                {
                    "paragraph": "王曰：封！我聞惟曰：在昔殷先哲王，迪畏天，顯小民，",
                    "zhushu": "聞之於古，殷先智王，謂湯，蹈道畏天，明著小民。"
                },
                {
                    "paragraph": "經德秉哲，自成湯咸至于帝乙。成王畏相，",
                    "zhushu": "能常德持智，從湯至帝乙，中間之王，猶保成其王道，畏敬輔相之臣，不敢爲非。相，息亮反，注同。"
                },
                {
                    "paragraph": "惟御事，厥棐有恭，不敢自暇自逸，",
                    "zhushu": "惟殷御治事之臣，其輔佐畏相之君，有恭敬之德，不敢自寛暇。自逸䂊。暇，遐稼反。"
                },
                {
                    "paragraph": "矧曰其敢崇飲？",
                    "zhushu": "崇，聚也。自暇自逸猶不敢，况敢聚㑹飲酒乎。明無也。"
                },
                {
                    "paragraph": "越在外服，侯甸男衛邦伯，",
                    "zhushu": "於在外國，侯服、甸服、男服、衛服、國伯，諸侯之長，言皆化湯畏相之德。"
                },
                {
                    "paragraph": "越在内服百僚庶尹惟亞，惟服宗工，",
                    "zhushu": "於在内服治事，百官衆正及次大夫，服事尊官，亦不自逸。"
                },
                {
                    "paragraph": "越百姓里居，",
                    "zhushu": "於百官族姓、及卿大夫致仕居田里者。"
                },
                {
                    "paragraph": "罔敢湎于酒。不惟不敢，亦不暇，",
                    "zhushu": "自外服至里居，皆無敢沈湎于酒，非徒不敢志在助君敬法，亦不暇飲酒。湎，面善反。"
                },
                {
                    "paragraph": "惟助成王德顯，越尹人祗辟。",
                    "zhushu": "所以不暇飲酒，惟助其君成王道，明其德。於正人之道，必正身，敬法，其身正，不令而行。辟，扶亦反。"
                },
                {
                    "paragraph": "我聞亦惟曰：在今後嗣王，酣身",
                    "zhushu": "嗣王，紂也。酣樂其身，不憂政事。酣，戸甘反。樂音洛。"
                },
                {
                    "paragraph": "厥命，罔顯于民。祗保越怨不易。",
                    "zhushu": "言紂暴虐，施其政令於民，無顯明之德，所敬所安，皆在於怨，不可變易。易，如字，馬以豉反。"
                },
                {
                    "paragraph": "誕惟厥縱淫泆于非彞，用燕䘮威儀，民罔不䀌傷心。",
                    "zhushu": "紂大，惟其縱淫泆于非常，用燕安䘮其威儀，民無不䀌然痛傷其心。縱，子用反，注同。泆音溢，又作逸，亦作佚。衋，許力反。"
                },
                {
                    "paragraph": "惟荒腆于酒，不惟自息乃逸。",
                    "zhushu": "言紂大厚於酒，晝夜不念自息，乃過差。差，𥘉佳反，又𥘉賣反。"
                },
                {
                    "paragraph": "厥心疾很，不克畏死，",
                    "zhushu": "紂疾很其心，不能畏死，言無忌憚。很，胡懇反。"
                },
                {
                    "paragraph": "辜在商邑，越殷國滅無罹。",
                    "zhushu": "紂聚罪人在都邑，而任之於殷，國滅亡，無憂懼。"
                },
                {
                    "paragraph": "弗惟德馨香祀登聞于天，誕惟民怨，",
                    "zhushu": "紂不念發聞其德，使祀見享，升聞於天，大行淫虐，惟爲民所怨咨。重意：弗惟德馨香，祀登聞于天。君陳至治，馨香感于神明。吕刑：罔有馨香德，刑發聞惟腥。"
                },
                {
                    "paragraph": "庶羣自酒，腥聞在上，故天降䘮于殷，罔愛于殷，惟逸。",
                    "zhushu": "紂衆羣臣用酒，沈荒腥穢，聞在上天，故天下䘮亡於殷，無愛於殷。惟以紂奢逸，故。聞音問。"
                },
                {
                    "paragraph": "天非虐，惟民自速辜。",
                    "zhushu": "言凡爲天所亡，天非虐民，惟民行惡自召罪。"
                },
                {
                    "paragraph": "王曰：封，予不惟若兹多誥。",
                    "zhushu": "我不惟若此，多誥汝，我親行之。"
                },
                {
                    "paragraph": "古人有言曰：人無於水監，當於民監。",
                    "zhushu": "古聖賢有言：人無於水監，當於民監。視水見己形，視民行事見吉凶。監，工䧟反，下及注同。重言：古人有言曰四本篇泰誓牧誓。秦誓。"
                },
                {
                    "paragraph": "今惟殷墜厥命，我其可不大監撫于時？",
                    "zhushu": "今惟殷紂無道，墜失天命，我其可不大視此爲戒，撫安天下於是。"
                },
                {
                    "paragraph": "予惟曰：汝劼毖殷獻臣",
                    "zhushu": "劼，固也。我惟告汝曰：汝當固愼殷之善臣，信用之。劼，苦八反。"
                },
                {
                    "paragraph": "侯、甸、男、衛、矧、太史友、内史友。",
                    "zhushu": "侯、甸、男、衛之國，當愼接之，况太史、内史掌國典法，所賔友乎？重言：侯、甸、男、衛三本篇二。康王之誥一。又康誥：侯、甸、男、邦、采、衛。"
                },
                {
                    "paragraph": "越獻臣百宗工，矧惟爾事服休服采",
                    "zhushu": "於善臣百尊官，不可不愼，况汝身事服行美道，服事治民乎？"
                },
                {
                    "paragraph": "矧，惟若疇圻父，薄違農父，",
                    "zhushu": "圻父司馬，農父司徒。身事且冝敬愼，况所順疇咨之司馬乎？况能迫廻萬民之司徒乎？言任大。圻，巨依反。父音甫。薄，蒲各反，徐又扶各反。違，如字，徐音回，馬云：違，行也。"
                },
                {
                    "paragraph": "若保宏父定辟，矧汝剛制于酒。",
                    "zhushu": "宏，大也。宏父司空，當順安之。司馬、司徒、司空，列國諸侯三卿。愼擇其人而任之，則君道定，况汝剛斷於酒乎？辟，必亦反。斷，丁亂反。"
                },
                {
                    "paragraph": "厥或誥曰：羣飲，汝勿佚，",
                    "zhushu": "其有誥汝曰：民羣聚飲酒，不用上命，則汝收捕之，勿令失也。佚音逸。"
                },
                {
                    "paragraph": "盡執拘以歸于周，予其殺。",
                    "zhushu": "盡執拘羣飲酒者以歸於京師，我其擇罪重者而殺之。盡，子忍反。"
                },
                {
                    "paragraph": "又惟殷之迪諸臣，惟工乃湎于酒，勿庸殺之，",
                    "zhushu": "又惟殷家蹈惡俗諸臣，惟衆官化紂日乆，乃沈湎於酒，勿用法殺之。惡，烏各反。"
                },
                {
                    "paragraph": "姑惟教之。有斯明享，",
                    "zhushu": "以其漸染惡俗，故必三由法令，且惟教之，則汝有此明訓以享國。三，息暫反，又如字。"
                },
                {
                    "paragraph": "乃不用我教辭。惟我一人弗恤，弗蠲乃事，時同于殺。",
                    "zhushu": "汝若忽怠，不用我教辭，惟我一人不憂，汝乃不㓗汝政事，是汝同於見殺之罪。"
                },
                {
                    "paragraph": "王曰：封，汝典聽朕毖，",
                    "zhushu": "汝當常聽，念我所愼，而篤行之。"
                },
                {
                    "paragraph": "勿辯乃司民湎于酒。",
                    "zhushu": "辯，使也。勿使汝主民之吏湎于酒。言當正身以帥民。"
                }
            ]
        },
        {
            "name": "周書梓材第十三",
            "paragraphs": [
                {
                    "paragraph": "周書梓材第十三",
                    "zhushu": "",
                    "type": 1
                },
                {
                    "paragraph": "梓材：",
                    "zhushu": "告康叔以爲政之道，亦如梓人治材。梓，音子，本亦作杍。馬云：古作梓字。治木器曰梓，治土器曰陶，治金器曰冶。"
                },
                {
                    "paragraph": "王曰：封，以厥庶民曁厥臣，逹大家，",
                    "zhushu": "言當用其衆人之賢者與其小臣之良者，以通逹卿大夫及都家之政於國。曁，其器反。"
                },
                {
                    "paragraph": "以厥臣逹王惟邦君。",
                    "zhushu": "汝當信用其臣，以通王教於民。言通民事於國，通王教於民，惟乃國君之道。"
                },
                {
                    "paragraph": "汝若𢘆越曰：我有師師，",
                    "zhushu": "汝爲君道使順常。於是曰：我有典常之師，可師法。"
                },
                {
                    "paragraph": "司徒、司馬、司空、尹旅。曰：予罔厲殺人。",
                    "zhushu": "言國之三卿、正官、衆大夫皆順典常，而曰我無厲虐殺人之事，如此則善矣。重言：司徒至尹旅立政。牧誓作亞旅。"
                },
                {
                    "paragraph": "亦厥君先敬勞，肆徂厥敬勞。",
                    "zhushu": "亦其爲君之道，當先敬勞民，故汝往治民，必敬勞來之。勞，力報反，下同。來，力代反。"
                },
                {
                    "paragraph": "肆往，姦宄、殺人、歷人、宥；",
                    "zhushu": "以民當敬勞之故，汝往之國，又當詳察姦宄之人，及殺人賊所過歷之人，有所寛宥，亦所以敬勞之。宄。音軌。"
                },
                {
                    "paragraph": "肆亦見厥君事，戕敗人宥。",
                    "zhushu": "聽訟折獄，當務從寛恕。故往治民，亦當見其爲君之事。察民以過誤殘敗人者，當寛宥之。見，如字，徐賢遍反。戕，徐在羊反，又七良反，馬云：殘也。折，之舌反。"
                },
                {
                    "paragraph": "王啓監，厥亂爲民，",
                    "zhushu": "言王者開置監官，其治爲民，不可不勉。監，工暫反，劉工銜反，下同。爲，于僞反，注同。治，直吏反。"
                },
                {
                    "paragraph": "曰：無胥戕，無胥虐，至于敬寡，至于屬婦，合由以容。",
                    "zhushu": "當教民無得相殘傷，相虐殺，至於敬養寡弱，至於存恤妾婦，和合其教，用大道以容之，無令見𡨚枉屬。婦，上音蜀，妾之事妻也。令，力呈反，篇末同。𡨚，紆元反，一本作以𡨚。"
                },
                {
                    "paragraph": "王其效邦君，越御事：厥命曷以",
                    "zhushu": "王者其效實國君及於御治事者，知其教命所施何用，不可不勤。重言：越御事二後見洛誥。"
                },
                {
                    "paragraph": "引養引恬。自古王若兹，監罔攸辟。",
                    "zhushu": "能長養民，長安民，用古王道如此。監無所復，罪當矜之。恬，田廉反。辟，扶亦反。"
                },
                {
                    "paragraph": "惟曰：若稽田，旣勤敷菑，惟其陳修，爲厥疆畎。",
                    "zhushu": "言爲君監民，惟若農夫之考田，巳勞力布發之，惟其陳列修治，爲其疆畔畎壟，然後功成，以喻教化。菑，側其反。畎，工犬反。"
                },
                {
                    "paragraph": "若作室家，旣勤垣墉，惟其塗墍茨；",
                    "zhushu": "如人爲室家，巳勤正垣墻，惟其當塗，墍茨蓋之。垣音𡊮。墉音庸。馬云：卑曰垣，髙曰墉。墍，徐許旣反，說文云：仰塗。廣雅云：塗也。馬云：堊色。一音故愛反。茨，徐在私反。"
                },
                {
                    "paragraph": "若作梓材，旣勤樸斵，惟其塗丹雘。",
                    "zhushu": "爲政之術，如梓人治材爲器，巳勞力樸，治㓸削，惟其當塗以漆，丹以朱而後成。以言教化亦須禮義然後治。樸，普角反，馬云：未成器也。斵，丁角反。雘，枉略反，徐烏郭反，馬云：善丹也。說文云：讀與靃同也。又一郭反，字林音同。"
                },
                {
                    "paragraph": "今王惟曰：先王旣勤，用明德，懷爲夾，",
                    "zhushu": "言文武巳勤用明德，懷逺爲近，汝治國當法之。夾，音協，近也。"
                },
                {
                    "paragraph": "庶邦，享作，兄弟方來，亦旣用明德？",
                    "zhushu": "衆國朝享於王，又親仁善鄰爲兄弟之國萬万，皆來賔服，亦巳奉用先王之明德。朝，直遥反。"
                },
                {
                    "paragraph": "后式典集，庶邦丕享。",
                    "zhushu": "君天下能用常法，則和集衆國，大來朝享。"
                },
                {
                    "paragraph": "皇天旣付中國民，越厥疆土于先王。肆",
                    "zhushu": "大天巳付周家治中國民矣，能逺拓其界壤，則於先王之道遂大。付如字，馬本作附。拓音託。"
                },
                {
                    "paragraph": "王惟德用，和懌先後迷民，用懌先王受命，",
                    "zhushu": "今王惟用德和恱先後天下迷愚之民。先後，謂教訓所以恱先王受命之義。懌音亦，字又作斁，下同。先，悉薦反，注同。"
                },
                {
                    "paragraph": "巳，若兹監！惟曰欲至于萬年，惟王",
                    "zhushu": "爲監所行巳如此所陳法，則我周家惟欲使至於萬年，承奉王室。監，古䧟反。爲，于威反。"
                },
                {
                    "paragraph": "子子孫孫永保民。",
                    "zhushu": "又欲令其子孫累丗長居國以安民。"
                }
            ]
        },
        {
            "name": "周書召誥第十四",
            "paragraphs": [
                {
                    "paragraph": "周書召誥第十四",
                    "zhushu": "",
                    "type": 1
                },
                {
                    "paragraph": "成王在豐，欲宅洛邑，",
                    "zhushu": "成王克商，遷九鼎於洛邑，欲以爲都，故成王居焉。"
                },
                {
                    "paragraph": "使召公先相宅，",
                    "zhushu": "相所居而卜之，遂以陳戒。召，時照反。相，息亮反，下注同。"
                },
                {
                    "paragraph": "作召誥。召誥",
                    "zhushu": "召公以成王新即政，因相宅以作誥。"
                },
                {
                    "paragraph": "惟二月旣望，",
                    "zhushu": "周公攝政七年二月十五日，日月相望，因紀之。"
                },
                {
                    "paragraph": "越六日乙未，王朝歩自周，則至于豐。",
                    "zhushu": "於巳望後六日、二十一日，成王朝行，從鎬京，則至于豐，以遷都之事告文王廟。告文王，則武王可知，以祖見考。鎬，胡老反。見，腎遍反，下不見同。重言：王朝歩自周，則至於豐。三武成本篇、畢命二篇無則字。"
                },
                {
                    "paragraph": "惟太保先周公相宅，",
                    "zhushu": "太保，三公，官名，召公也。召公於周公前相視洛，居周公後往。先，悉薦反，又如字。"
                },
                {
                    "paragraph": "越若來三月，惟丙午朏。越三日戊申，太保朝至于洛，卜宅。",
                    "zhushu": "朏，明也。月三日，明生之名於順來。三月丙午，朏於朏三日，三月五日。召公早朝，至于洛邑，相卜所居。朏，芳尾反，又普没反，徐又芳憤反。重意：三月惟丙午，朏畢命。六月庚午，朏〇，太保朝至于洛。洛誥：朝至于洛師。"
                },
                {
                    "paragraph": "厥旣得卜，則經營。",
                    "zhushu": "其巳得吉卜，則經營規度城郭、郊廟、朝市之位處。度，待洛反。朝，直遥反。處，昌慮反。"
                },
                {
                    "paragraph": "越三日庚戌，太保乃以庶殷攻位于洛汭。越五日甲寅，位成。",
                    "zhushu": "於戊申三日庚戌，以衆殷之民治都邑之位於洛水北，今河南城也。於庚戌五日，所治之位皆成。言衆殷，本其所自來。汭，如銳反。"
                },
                {
                    "paragraph": "若翼日乙卯，周公朝至于洛，",
                    "zhushu": "周公順位，成之，明日而朝，至于洛汭。"
                },
                {
                    "paragraph": "則逹觀于新邑營。",
                    "zhushu": "周公通逹觀新邑所營，言周徧。"
                },
                {
                    "paragraph": "越三日丁巳，用牲于郊，牛二。",
                    "zhushu": "於乙卯三日，用牲告，立郊位於天，以后稷配，故二牛。后稷貶於天，有羊、豕，羊、豕不見可知。"
                },
                {
                    "paragraph": "越翼日戊午，乃社于新邑，牛一、羊一、豕一。",
                    "zhushu": "告立社稷之位，用太牢也。共工氏子曰句龍，能平水土，祀以爲社。周祖后稷，能殖百穀，祀以爲稷。社稷共牢。共音恭。句，故侯反。"
                },
                {
                    "paragraph": "越七日甲子，周公乃朝用書，命庶殷侯、甸、男邦伯，",
                    "zhushu": "於戊午七日甲子，是時諸侯皆㑹，故，周公乃昧爽，以賦功屬役，書命衆殷侯甸男服之邦伯，使就功。邦伯、方伯，即州牧也。屬音燭。"
                },
                {
                    "paragraph": "厥旣命殷庶，庶殷丕作。",
                    "zhushu": "其巳，命殷衆，衆殷之民大作言勸事。"
                },
                {
                    "paragraph": "太保，乃以庶邦冡君出取幣，乃復入",
                    "zhushu": "諸侯公卿並覲於王，王與周公俱至。文不見王，無事，召公與諸侯出取幣。欲因大㑹顯周公。復，扶又反。"
                },
                {
                    "paragraph": "錫周公曰：拜手稽首，旅王若公，",
                    "zhushu": "召公以幣入，稱成王命賜周公，曰：敢拜手稽首。陳王所冝，順周公之事。重言：拜手稽首四。本篇二，立政篇二。"
                },
                {
                    "paragraph": "誥告庶殷越自乃御事：",
                    "zhushu": "召公指戒成王，而以衆殷諸侯，於自乃御治事爲辭，謙也。諸侯在，故託焉。"
                },
                {
                    "paragraph": "嗚呼！皇天上帝，改厥元子，兹大國殷之命，",
                    "zhushu": "歎皇天，改其太子。此大國殷之命。言紂雖爲天所太子，無道猶改之，言不可不愼。"
                },
                {
                    "paragraph": "惟王受命，無疆惟休，亦無疆惟恤。",
                    "zhushu": "所以戒成王，天改殷命，惟王受之，乃無窮。惟美亦無窮，惟當憂之。重意：受命無疆惟休。君奭我受命無疆惟休，太甲實萬丗無疆之休。"
                },
                {
                    "paragraph": "嗚呼！曷其奈何弗敬？",
                    "zhushu": "何其奈何？不憂敬之，欲其行敬。重言：曷其奈何弗敬二前見五子之歌，無曷其二字。"
                },
                {
                    "paragraph": "天旣遐終大邦殷之命？兹殷多先哲王在天，",
                    "zhushu": "言天巳逺終殷命，此殷多先智王，精神在天，不能救者，以紂不行敬故。"
                },
                {
                    "paragraph": "越厥後王後民，兹服厥命。",
                    "zhushu": "於其後王，後民，謂先智王之後。繼丗君臣比服其命。言不恭。"
                },
                {
                    "paragraph": "厥終，智藏𣨛在，",
                    "zhushu": "其終，後王之終，謂紂也。賢智隠藏，𣨛病者在位，言無良臣。瘝，工顔反。"
                },
                {
                    "paragraph": "夫知保抱，𢹂持厥婦子，以哀𦯈天，徂厥亡，出執。",
                    "zhushu": "言困於虐政，夫知保抱其子，𢹂持其妻，以哀號呼天，告𡨚無辜，往其逃亡，出見執殺，無地自容，所以窮夫。知並如字，注同。𦯈音喻，呼也。號，戸髙反。"
                },
                {
                    "paragraph": "嗚呼！天亦哀于四方民，其眷命用懋。",
                    "zhushu": "民哀呼天，天亦哀之。其顧視天下有德者命，用勉敬者爲民主。"
                },
                {
                    "paragraph": "王其疾敬德。相古先民有夏，",
                    "zhushu": "言王當疾行敬德，視古先民有夏之王，以爲法戒之。"
                },
                {
                    "paragraph": "天迪從子保，面稽天若，今時，旣墜厥命。",
                    "zhushu": "夏禹能敬德，天道從而子安之，禹亦面考天心而順之。今是桀棄禹之道，天巳墜其王命。重言：面稽天若今時旣墜厥命。二見下文。"
                },
                {
                    "paragraph": "今相有殷，",
                    "zhushu": "次復觀有殷。"
                },
                {
                    "paragraph": "天迪格保，面稽天若，",
                    "zhushu": "言天道所以至於保安湯者，亦如禹。"
                },
                {
                    "paragraph": "今時，旣墜厥命。",
                    "zhushu": "墜其王命。"
                },
                {
                    "paragraph": "今冲子嗣，則無遺壽。耇",
                    "zhushu": "童子言成王少嗣位治政，無遺棄。老成人之言，欲其法之。少，詩照反。"
                },
                {
                    "paragraph": "曰其稽我古人之德？矧曰其有能稽謀自天？",
                    "zhushu": "冲子，成王其考行古人之德則善矣，况曰其有能考謀從天道乎？言至善。"
                },
                {
                    "paragraph": "嗚呼！有王雖小，元子哉，其丕能諴于小民。今休，",
                    "zhushu": "召公歎曰：有成王雖少，而人爲天所子；其大能和於小民，成今之美。勉之！諴音咸。"
                },
                {
                    "paragraph": "王不敢後，用顧畏于民碞，",
                    "zhushu": "王爲政，當不敢後能用之士，必任之爲先。碞，僭也。又當顧畏於下民，僭差禮義。能此二者，則德化立而美道成。碞，五咸反，徐又音吟。"
                },
                {
                    "paragraph": "王來紹上帝，自服于土中。",
                    "zhushu": "言王今來居洛邑，繼天爲治，躬自服行教化，於地勢正中。治，直吏反，下爲治、致治皆同。"
                },
                {
                    "paragraph": "旦曰：其作大邑，其自時配皇天，",
                    "zhushu": "稱周公，言其爲大邑於土中，其用是大邑配上天而爲治。"
                },
                {
                    "paragraph": "毖祀于上下，其自時中乂。",
                    "zhushu": "爲治當愼祀于天地，則其用是土中大致治。重言：其自時中乂。二見洛誥。"
                },
                {
                    "paragraph": "王厥有成命治民。今休，",
                    "zhushu": "用是土中致治，則王其有天之成命治民，今獲太平之美。"
                },
                {
                    "paragraph": "王先服殷御事，比介于我有周御事，",
                    "zhushu": "召公旣述周公所言，又自陳巳意，以終其戒。言當先服治殷家御事之臣，使比近於我有周治事之臣，必和恊乃可一比，毗志反，徐扶志反。近，附近之近。"
                },
                {
                    "paragraph": "節性惟日其邁。",
                    "zhushu": "和，比殷周之臣。時節其性，令不失中，則道化惟日其行。令，力呈反。"
                },
                {
                    "paragraph": "王敬作所，不可不敬德。",
                    "zhushu": "敬爲所不可不敬之德，則下敬奉其命矣。"
                },
                {
                    "paragraph": "我不可不監于有夏，亦不可不監于有殷。",
                    "zhushu": "言王當視夏殷，法其歷年，戒其不長。"
                },
                {
                    "paragraph": "我不敢知曰有夏服天命，惟有歷年。",
                    "zhushu": "以能敬德故多歷年數，我不敢獨知，亦王所知。重言：我不敢知六。本篇四，君奭二〇，惟有歷年二，見下文。"
                },
                {
                    "paragraph": "我不敢知曰不其延，惟不敬厥德，乃早墜厥命。",
                    "zhushu": "言桀不謀長乆，惟以不敬其德，故乃早墜失其王命，亦王所知。"
                },
                {
                    "paragraph": "我不敢知曰有殷受天命，惟有歷年。",
                    "zhushu": "夏言服，殷言受，明受而服行之，互相兼也。殷之賢王，猶夏之賢王，所以歷年，亦王所知。"
                },
                {
                    "paragraph": "我不敢知曰不其延，惟不敬厥德，乃早墜厥命。",
                    "zhushu": "紂早墜其命，猶桀不敬其德，亦王所知。"
                },
                {
                    "paragraph": "今王嗣受厥命，我亦惟兹二國命，嗣若功，",
                    "zhushu": "其夏、殷也，繼受其王命，亦惟當以此夏、殷長短之命爲監戒，繼順其功德者而法則之。"
                },
                {
                    "paragraph": "王乃𥘉服。嗚呼！若生子罔不在厥𥘉生，自貽哲命。",
                    "zhushu": "言王新即政，始服行教化，當如子之𥘉生，習爲善則善矣。自遺智命，無不在其𥘉生，爲政之道，亦猶是也。遺，唯季反。"
                },
                {
                    "paragraph": "今天其命哲，命吉凶，命歷年。",
                    "zhushu": "今天制此三命，惟人所修。修敬德則有智，則常吉，則歷年；爲不敬德，則愚凶不長。雖說之，其實在人。"
                },
                {
                    "paragraph": "知今我𥘉服宅新邑，肆惟王其疾敬德。",
                    "zhushu": "天巳知我王今𥘉服政居新邑洛都，故惟王其當疾行敬德。"
                },
                {
                    "paragraph": "王其德之用，祈天永命。",
                    "zhushu": "言王當其德之用，求天長命以歷年。重言：祈天永命。又見本篇末。"
                },
                {
                    "paragraph": "其惟王勿以小民淫用非彞，",
                    "zhushu": "勿用小民，過用非常，欲其重民秉常。"
                },
                {
                    "paragraph": "亦敢殄戮，用乂民。",
                    "zhushu": "亦當果敢，絶刑戮之道，用治民戒以愼罰。"
                },
                {
                    "paragraph": "若有功，其惟王位在德元，",
                    "zhushu": "順行禹湯，所有成功，則其惟王居位，在德之首。"
                },
                {
                    "paragraph": "小民乃惟刑用于天下。越王顯。",
                    "zhushu": "主在德元，則小民乃惟用法於天下。言治政於王，亦有光明。"
                },
                {
                    "paragraph": "上下勤恤。其曰：我受天命，丕若有夏歷年，式勿替有殷歷年。",
                    "zhushu": "言當君臣勤憂。敬德曰：我受天命，大順有夏之多歷年，勿用廢有殷歷年，庶幾兼之。"
                },
                {
                    "paragraph": "欲王以小民，受天永命。",
                    "zhushu": "我欲王用小民，受天長命，言常有民。"
                },
                {
                    "paragraph": "拜手稽首曰：予小臣敢以王之讎民百君子，",
                    "zhushu": "拜手，首至手。稽首，首至地。盡禮致敬，以入其言。言我小臣，謙辭。敢以王之匹民。百君子，治民者非一人，言民在下，自上匹之。讎字或作酬。重言：拜手稽首四。本篇二。立政二。"
                },
                {
                    "paragraph": "越友民，保受王威命明德，",
                    "zhushu": "言與匹民百君子於友愛民者，共安受王之威命明德奉行之。"
                },
                {
                    "paragraph": "王末有成命，王亦顯。",
                    "zhushu": "臣下安受王命，則王終有天成命，於王亦昭著。"
                },
                {
                    "paragraph": "我非敢勤，惟恭奉幣，用供王能祈天永命。",
                    "zhushu": "言我非敢獨勤而巳，惟恭敬奉其幣帛，用供待王。能求天長命，將以慶王多福，必上下勤恤，乃與小民受天永命。奉如字，又芳孔反。供音恭，徐紀用反，注供待同。重言：祈天永命重見上文"
                }
            ]
        },
        {
            "name": "周書洛誥第十五",
            "paragraphs": [
                {
                    "paragraph": "周書洛誥第十五",
                    "zhushu": "",
                    "type": 1
                },
                {
                    "paragraph": "召公旣相宅，周公往營成周，使來告卜，",
                    "zhushu": "召公先相宅卜之，周公自後至，經營作之。遣使以所卜吉兆逆告成王。相，息亮反，注及下同。使，所吏反，注遣使同。"
                },
                {
                    "paragraph": "作洛誥、洛誥。",
                    "zhushu": "旣成洛邑，將致政成王，告以居洛之義。"
                },
                {
                    "paragraph": "周公拜手稽首曰：朕復子明辟。",
                    "zhushu": "周公盡禮致敬，言我復還明君之政於子。子，成王，年二十，成人，故必歸政而退老。辟，必亦反。重言：周公拜手稽首二重。見篇末。"
                },
                {
                    "paragraph": "王如弗敢及，天基命定命，",
                    "zhushu": "如，往也。言王往曰㓜少，不敢及知天始命周家安定天下之命，故己攝。少，詩照反。"
                },
                {
                    "paragraph": "予乃㣧保大相東土，其基作民明辟。",
                    "zhushu": "我乃繼文、武安天下之道，大相洛邑。其始爲民，明君之治。治，直吏反。"
                },
                {
                    "paragraph": "予惟乙卯朝至于洛師，",
                    "zhushu": "致政在冬，本其春來至洛，衆說始卜定都之意。重意朝至于洛師。召誥：太保朝至于洛。"
                },
                {
                    "paragraph": "我卜河朔黎水。我乃卜澗水東、𢓇水西，惟洛食。",
                    "zhushu": "我使人卜河北黎水，卜不吉。又卜澗、𢓇之間，南近洛，吉，今河南城也。卜必先墨畫龜，然後灼之，兆順食墨。河朔。朔，北也。𤄊，直連反。近，附近之近。"
                },
                {
                    "paragraph": "我又卜𢓇水東，亦惟洛食。伻來以圖及獻卜。",
                    "zhushu": "今洛陽也。將定下都，遷殷頑民，故并卜之。遣使以所卜地圖及獻所卜吉兆來告成王。伻，晋耕反，徐敷耕反，又甫耕反，下同。"
                },
                {
                    "paragraph": "王拜手稽首曰：公不敢不敬天之休，來相宅，其作周匹，休。",
                    "zhushu": "成王尊敬周公，荅其拜手稽首而受其言，述而美之，言公不敢不敬。天之美來相宅，其作周以配天之美。重言：王拜手稽首，二太甲中一〇來相宅。二見篇末。"
                },
                {
                    "paragraph": "公旣定宅，伻來，來視予卜休𢘆吉，我二人共貞。",
                    "zhushu": "言公前巳定宅，遣使來，來視我以所卜之美，常吉之居，我與公共正其美。貞，正也。馬云：當也。"
                },
                {
                    "paragraph": "公其以予萬億年敬天之休。",
                    "zhushu": "公其當用我萬億年，敬天之美。十千爲萬，十萬爲億。言乆逺。"
                },
                {
                    "paragraph": "拜手稽首誨言。",
                    "zhushu": "成王盡禮致敬於周公，求教誨之言。盡，子忍反。"
                },
                {
                    "paragraph": "周公曰：王肇稱殷禮，祀于新邑，咸秩無文。",
                    "zhushu": "言王當始舉殷家𥙊祀，以禮典祀于新邑，皆次秩不在禮文者而祀之。重言：咸秩無文，二見下文。"
                },
                {
                    "paragraph": "予齊百工，伻從王于周，予惟曰：庶有事。",
                    "zhushu": "我整齊百官，使從王於周，行其禮典。我惟曰：庶幾有善政事。"
                },
                {
                    "paragraph": "今王即命曰：記功宗，以功作元祀。",
                    "zhushu": "今王就行王命於洛邑，曰：當記人之功。尊人亦當用功，大小爲序。有大功則列大祀。謂功施於民者曰記。上音越，一音人實反。"
                },
                {
                    "paragraph": "惟命曰：汝受命篤弼，丕視功載，乃汝其悉自教工。",
                    "zhushu": "惟天命我周邦，汝受天命厚矣，當輔大天命，視羣臣有功者記載之。乃汝新即政，其當盡自教，衆官躬化之。"
                },
                {
                    "paragraph": "孺子其朋，孺子其朋，其往！",
                    "zhushu": "少子愼其朋黨。少子愼其朋黨。戒其自今巳往。"
                },
                {
                    "paragraph": "無若火始燄燄，厥攸灼，叙弗其絶。",
                    "zhushu": "言朋黨敗俗，所冝禁絶，無令若火始然，𦦨𦦨尚微，其所及灼然有次序，不其絶事，從微至著，防之冝以𥘉。燄音豔。叙絶句，馬讀叙句字屬下。令，力呈反。"
                },
                {
                    "paragraph": "厥若彞，及撫事如，予惟以在周工，",
                    "zhushu": "其順常道及撫國事，如我所爲，惟用在周之百官。"
                },
                {
                    "paragraph": "往新邑，伻嚮即有僚，明作有功，惇大成𥙿，汝永有辭。",
                    "zhushu": "往行政化於新邑，當使臣下各嚮就有官，明爲有功，厚大成寛𥙿之德，則汝長有歎譽之辭於後丗。嚮，許亮反，注同。惇，都昆反。"
                },
                {
                    "paragraph": "公曰：巳，汝惟冲子，惟終。",
                    "zhushu": "巳乎！汝惟童子嗣父祖之位，惟當終其美業。○重意。巳汝惟冲子。大誥：巳予惟小子。康誥：巳汝惟小子。"
                },
                {
                    "paragraph": "汝其敬識百辟享，亦識其有不享，享多儀，儀不及物，惟曰不享，",
                    "zhushu": "奉上謂之享。言汝爲王，其當敬識百君諸侯之奉上者，亦識其有違上者。奉上之道多威儀，威儀不及禮物，惟曰不奉上。"
                },
                {
                    "paragraph": "惟不役志于享。凡民惟曰不享，惟事其爽侮。",
                    "zhushu": "言人君惟不役志于奉上，則凡人化之，惟曰不奉上矣。如此，則惟政事其差錯侮慢不可治理。重言：凡民惟曰不二，重見多方。"
                },
                {
                    "paragraph": "享。乃惟孺子頒，朕不暇聽。朕教汝于棐民彞，",
                    "zhushu": "我爲政常若不暇，汝惟小子，當分取我之不暇而行之，聽朕教汝於輔民之常而用之。頒音班，徐甫云反，馬云：猶也。棐音匪，又芳鬼反。"
                },
                {
                    "paragraph": "汝乃是不蘉，乃時惟不永哉！",
                    "zhushu": "汝乃是不勉爲政，汝是惟不可長哉！欲其必勉爲可長。蘉，徐莫剛反，又武剛反，馬云：勉也。"
                },
                {
                    "paragraph": "篤叙乃正父，罔不若予，不敢廢乃命。",
                    "zhushu": "厚次序汝正父之道而行之，無不順我所爲，則天下不敢棄汝命，常奉之。"
                },
                {
                    "paragraph": "汝往敬哉，兹予其明農哉！彼𥙿我民，無逺用戾。",
                    "zhushu": "汝往居新邑，敬行教化哉！如此，我其退老，明教農人以義哉！彼天下被寛𥙿之政，則我民無逺用來。言皆來。被，皮寄反，又彼美反。重言：敬哉五。康誥二。本篇。蔡仲之命，君陳各一。"
                },
                {
                    "paragraph": "王若曰：公，明保予冲子。",
                    "zhushu": "成王順周公意，請留之自輔，言公當明安我童子，不可去之。"
                },
                {
                    "paragraph": "公稱丕顯德，以予小子揚文武烈，",
                    "zhushu": "言公當留，舉大明德，用我小子，褒揚文武之業而奉順天。褒，薄謀反，切韻博毛反。"
                },
                {
                    "paragraph": "奉荅天命，和𢘆四方民居師。",
                    "zhushu": "又當奉當天命，以和常四方之民，居處其衆。"
                },
                {
                    "paragraph": "惇宗將禮，稱秩元祀，咸秩無文。",
                    "zhushu": "厚尊大禮，舉秩大祀，皆次秩。無禮文而冝在祀典者，凡此待公而行。重言：咸秩無文。二見上文。"
                },
                {
                    "paragraph": "惟公德明光于上下，勤施于四方，",
                    "zhushu": "言公明德光于天地，勤政施於四海萬邦，四夷服仰公德而化之。"
                },
                {
                    "paragraph": "旁作穆穆，迓衡不迷，文武勤教，",
                    "zhushu": "四方旁來爲敬，敬之道，以迎太平之政，不迷惑於文武所勤之教，言化洽。旁，歩光反。迓，五嫁反，馬、鄭、王皆音魚據反。"
                },
                {
                    "paragraph": "予冲子夙夜毖祀。",
                    "zhushu": "言政化由公而立，我童子徒早起夜寐，愼其𥙊祀而巳，無所能。毖音祕。"
                },
                {
                    "paragraph": "王曰：公功棐迪篤，罔不若時。",
                    "zhushu": "公之功，輔道我巳厚矣。天下無不順，而是公之功。"
                },
                {
                    "paragraph": "王曰：公，予小子其退，即辟于周，命公後。",
                    "zhushu": "我小子退坐之後，便就君於周，命立公後，公當留佐我。"
                },
                {
                    "paragraph": "四方迪亂，未定于宗禮，亦未克敉公功。",
                    "zhushu": "言四方雖道治，猶未定於尊禮，禮未彰，是亦未能撫順公之大功，明不可以去。敉，亡婢反。治，直吏反，下同。"
                },
                {
                    "paragraph": "迪將其後，監我士師工，",
                    "zhushu": "公留教道，將助我其今巳後之政，監篤我。政事，衆官委任之。言監，古衘反，注同。"
                },
                {
                    "paragraph": "誕保文武受民，亂爲四輔。",
                    "zhushu": "大安文武所受之民，治之爲我四維之輔。明當依𠋣公。"
                },
                {
                    "paragraph": "王曰：公定，予往巳公功肅將祗歡，",
                    "zhushu": "公留以安定我。我從公言，往至洛邑巳矣。公功巳進大，天下咸敬樂公功。樂音洛。"
                },
                {
                    "paragraph": "公無困哉！我惟無斁其康事，公勿替刑，四方其丗享。",
                    "zhushu": "公必留，無去以困我哉！我惟無厭其安天下事。公勿去以廢法，則四方其丗丗享公之德。斁音亦。厭，於𧰟反。"
                },
                {
                    "paragraph": "周公拜手稽首曰：王命予來，承保乃文祖受命民。",
                    "zhushu": "拜而後言，許成王留，言王命我來承安汝文徳之祖文王所受命之民，是所以不得去。重言：周公拜手稽首二見篇首。"
                },
                {
                    "paragraph": "越乃光烈考武王，弘朕恭。",
                    "zhushu": "於汝大業之父武王，大使我恭奉其道，叙成王留己意。"
                },
                {
                    "paragraph": "孺子來相宅，其大惇典殷獻民，",
                    "zhushu": "少子今所以來，相宅於洛邑，其大厚行典常於殷賢人。"
                },
                {
                    "paragraph": "亂爲四方新辟，作周恭先。",
                    "zhushu": "言當治理天下，新其政化，爲四方之新君，爲周家見恭敬之主。後丗所推先也。"
                },
                {
                    "paragraph": "曰其自時中乂，萬邦咸休，惟王有成績。",
                    "zhushu": "日：其當用是土中爲治，使萬國皆被羙德。如此，惟王乃有成功。重言：其自時中乂二前見召誥。○萬邦咸休二後見冏命。"
                },
                {
                    "paragraph": "予旦以多子越御事，篤前人成烈，荅其師，作周孚先。",
                    "zhushu": "我旦以衆卿大夫於御治事之臣，厚率行先王成業，當其衆心，爲周家立信者之所推先。重言：越御事二。前見梓材。"
                },
                {
                    "paragraph": "考朕昭子刑，乃單文祖德。伻來毖殷，乃命寜。",
                    "zhushu": "我所成明子法，乃盡文祖之德，謂典禮也。所以居土中是文武，使己來慎教殷民，乃見命而安之。單音丹，馬丁但反，信也。"
                },
                {
                    "paragraph": "予以秬鬯二卣。曰：明禋，拜手稽首，休享。",
                    "zhushu": "周公攝政七年，致太平，以黒黍酒二器，明㓗致敬，告文武以美享。旣告而致政，成王留之。本說之。秬音巨。鬯，勑亮反，香酒也。卣，由手反，又音由，中樽也。禋音因。"
                },
                {
                    "paragraph": "予不敢宿，則禋于文王、武王。",
                    "zhushu": "言我見天下太平，則㓗告文武，不經宿。"
                },
                {
                    "paragraph": "惠篤叙，無有遘自疾，萬年厭于乃德，殷乃引考。",
                    "zhushu": "汝爲政，當順典常，厚行之，使有次序，無有遇用患疾之道者，則天下萬年厭於汝德，殷乃長成爲周。遘，工豆反。厭，於豔反，注同，馬云：厭，飫也。徐於廉反。"
                },
                {
                    "paragraph": "王伻殷乃承叙萬年，其永觀朕子懷德。",
                    "zhushu": "王使殷民上下相承有次序，則萬年之道，民其長觀我子孫而歸其德矣。勉使終之。"
                },
                {
                    "paragraph": "戊辰，王在新邑，",
                    "zhushu": "成王旣，受周公誥，遂就居洛邑，以十二月戊辰晦到王，在新邑。馬孔絶句。"
                },
                {
                    "paragraph": "烝𥙊歳。文王騂牛一，武王騂牛一。王命作𠕋逸祝𠕋，惟告周公其後。",
                    "zhushu": "明月，夏之仲冬，始於新邑烝𥙊，故曰烝𥙊歳。古者褒德賞功，必於𥙊日，示不專也。特加文武各一牛，告曰：尊周公，立其後爲魯侯。烝，之承反，鄭讀王在新邑。烝騂，息營反。祝，之又反，一音之六反。"
                },
                {
                    "paragraph": "王賔，殺禋，咸格，王入太室祼。",
                    "zhushu": "王賔異周公殺牲精意以享文武，皆至其廟，親告也。太室，清廟。祼鬯告神。王賔，絶句。殺禋絶句，一讀連咸格，絶句。太室，馬云：廟中之夾室。祼，官喚反。"
                },
                {
                    "paragraph": "王命周公後，作𠕋逸誥，",
                    "zhushu": "王爲𠕋書，使史逸誥伯禽封命之書皆同。在烝𥙊日，周公拜前，魯公拜後。"
                },
                {
                    "paragraph": "在十有二月。惟周公誕保文武受命，惟七年。",
                    "zhushu": "言周公攝政，盡此十二月，大安，文、武受命之事。惟七年天下太平。自戊辰以下，史所終述受命絶句，馬同。惟七年，周公攝政，七年天下太平，馬同。鄭云：文王、武王受命及周公居攝，皆七年。"
                }
            ]
        },
        {
            "name": "周書多士第十六",
            "paragraphs": [
                {
                    "paragraph": "周書多士第十六",
                    "zhushu": "",
                    "type": 1
                },
                {
                    "paragraph": "成周旣成，",
                    "zhushu": "洛陽。下都。"
                },
                {
                    "paragraph": "遷殷頑民。",
                    "zhushu": "殷大夫士心不則德義之經，故徙近王都教誨之。不則，如字，或作測，非。近，附近之近。"
                },
                {
                    "paragraph": "周公以王命誥，",
                    "zhushu": "稱成王命，告令之。"
                },
                {
                    "paragraph": "作多士。多士。",
                    "zhushu": "所告者即衆土，故以名篇。"
                },
                {
                    "paragraph": "惟三月，周公𥘉于新邑洛用告商王士。",
                    "zhushu": "周公致政，明年三月，始於新邑洛，用王命誥商王之衆上。"
                },
                {
                    "paragraph": "王若曰：爾殷遺多士，",
                    "zhushu": "順其事，稱以告殷。遺餘衆士，所順在下。"
                },
                {
                    "paragraph": "弗弔旻天大降䘮于殷。",
                    "zhushu": "稱天以愍下，言愍道至者，殷道不至，故旻天下䘮亡於殷。弔音的。旻天上閔巾反，仁覆愍下謂之旻。馬云：秋曰旻天。秋，殺也。方言降䘮，故稱旻天也。愍，眉隕反。䘮，息浪反。重言：弗弔三。前見大誥，後見君奭。"
                },
                {
                    "paragraph": "我有周佑命，將天明威，",
                    "zhushu": "言我有周受天佑助之命，故得奉天明威。"
                },
                {
                    "paragraph": "致王罰勑，殷命終于帝。",
                    "zhushu": "天命周，致王者之誅罰，正黜殷命，終周於帝王。"
                },
                {
                    "paragraph": "肆爾多士，非我小國，敢弋殷命？",
                    "zhushu": "天佑我，故汝衆士臣服我。弋，取也。非我敢取殷王命乃天命。弋，徐音翼，馬本作翼，義同。"
                },
                {
                    "paragraph": "惟天不𢌿，允罔，固亂弼我，我其敢求位！",
                    "zhushu": "惟天不與信，無堅固治者，故輔佐我。我其敢求天位乎？治，直吏反。𢌿，必利反，下同。重言：惟天不𢌿。二見本篇。"
                },
                {
                    "paragraph": "惟帝不𢌿，惟我下民秉爲，惟天明畏。",
                    "zhushu": "惟天不與紂，惟我周家下民，秉心爲我，皆是天明德可畏之效。爲，于僞反。畏如字，一音威。重言：天明畏三。前見皐陶謨大誥。"
                },
                {
                    "paragraph": "我聞曰：上帝引逸，有夏不適逸，則惟帝降格，",
                    "zhushu": "言上天欲民長逸樂，有夏桀爲政，不之逸樂，故天下至戒以譴告之。樂音洛，下同。譴，棄戰反。"
                },
                {
                    "paragraph": "嚮于時夏，弗克庸帝，大淫泆有辭。",
                    "zhushu": "天下至戒，是嚮於時夏，不背棄。桀不能用天戒，大爲過逸之行，有惡辭聞於丗。嚮，許亮反。于時夏，絶句。馬以時字絶句。泆音逸，又作佾，注同。馬本作屑，云：過也。背音佩。行，下孟反。"
                },
                {
                    "paragraph": "惟時天罔念聞，厥惟廢元命，降致罰。",
                    "zhushu": "惟是桀惡有辭，故天無所念，聞言不佑，其惟廢其大命，下致天罰。"
                },
                {
                    "paragraph": "乃命爾先祖成湯革夏，俊民甸四方。",
                    "zhushu": "天命湯更代夏，用其賢人治四方。甸，徒遍反。"
                },
                {
                    "paragraph": "自成湯至于帝乙，罔不明德恤祀。",
                    "zhushu": "自帝乙以上，無不顯用有德，憂念齊敬，奉其𥙊祀。言能保宗廟社稷。上，時掌反。齊，側皆反。"
                },
                {
                    "paragraph": "亦惟天丕建，保乂有殷，殷王亦罔敢失帝，罔不配天，其澤。",
                    "zhushu": "湯旣革夏，亦惟天大立，安治於殷。殷家諸王皆能憂念𥙊祀，無敢失天道者，故無不配天布其德澤。"
                },
                {
                    "paragraph": "在今後嗣王誕罔顯于天，矧曰其有聽念于先王勤家，",
                    "zhushu": "後嗣王紂，大無明於天，道行昬虐，天且忽之，况曰其有聽念先祖，勤勞國家之事乎？"
                },
                {
                    "paragraph": "誕淫厥泆，罔顧于天顯民祗。",
                    "zhushu": "言紂大過，其過無顧於天，無能明人爲敬，暴亂甚。"
                },
                {
                    "paragraph": "惟時上帝不保，降若兹大䘮。",
                    "zhushu": "惟是紂惡，天不安之，故下若此大䘮亡之誅。䘮，息浪反。"
                },
                {
                    "paragraph": "惟天不𢌿，不明厥德。凡四方小大邦䘮，罔非有辭于罰。",
                    "zhushu": "惟天不與不明其德者，故凡四方小大國䘮滅，無非有辭。於天所罰，言皆有闇亂之辭。重言：惟天不𢌿二見篇首。"
                },
                {
                    "paragraph": "王若曰：爾殷多士，今惟我周王丕靈承帝事，",
                    "zhushu": "周王，文。武也。大神奉天事，言明德恤祀。重意，今惟我周王丕靈承帝事多方，惟我周王，靈承于旅。"
                },
                {
                    "paragraph": "有命曰割殷，告勑于帝。",
                    "zhushu": "天有命，命周割絶殷命。告正於天，謂旣克紂。柴於牧野，告天不頓兵傷士。"
                },
                {
                    "paragraph": "惟我事不貳適，惟爾王家我適。",
                    "zhushu": "言天下事巳之我周矣，不貳之佗，惟汝殷王家巳之我，不復有變。復，扶又反。"
                },
                {
                    "paragraph": "予其曰：惟爾洪無度，我不爾動，自乃邑。",
                    "zhushu": "我其曰：惟汝大無法度，謂紂無道，我不先動誅汝，亂從汝邑起。言自召禍。"
                },
                {
                    "paragraph": "予亦念天即于殷大戾，肆不正。",
                    "zhushu": "我亦念天就於殷大罪而加誅者，故以紂不能正身念法。"
                },
                {
                    "paragraph": "王曰：猷告爾多士，予惟時其遷居西爾，",
                    "zhushu": "以道告汝衆士，我惟汝未逹德義，是以徙居西汝於洛邑，教誨汝。"
                },
                {
                    "paragraph": "非我一人奉德不康寜，時惟天命，",
                    "zhushu": "我徙汝，非我天子奉德，不能使民安之，是惟天命冝然。重言：時惟天命二見下文。"
                },
                {
                    "paragraph": "無違。朕不敢有後，無我怨。",
                    "zhushu": "汝無違命，我亦不敢有後誅，汝無怨我。"
                },
                {
                    "paragraph": "惟爾知，惟殷先人有𠕋有典，殷革夏命。",
                    "zhushu": "言汝所親知殷先丗有𠕋書典籍，說殷改夏王命之意。"
                },
                {
                    "paragraph": "今爾又曰：夏迪簡在王庭，有服在百僚。",
                    "zhushu": "簡，大也。今汝又曰：夏之衆士，蹈道者大。在殷，王庭有服，職在百官。言見任用。重意，夏，迪簡在王庭，有服在百僚。多方。迪簡在王庭，尚爾事，有服在大僚。"
                },
                {
                    "paragraph": "予一人，惟聽用德。肆予敢求爾于天邑商。",
                    "zhushu": "言我周亦法殷家，惟聽用有德，故我敢求汝於大邑商，將任用之。"
                },
                {
                    "paragraph": "予惟率肆矜爾。非予罪，時惟天命。",
                    "zhushu": "惟我循殷故事，憐愍汝，故徙教汝，非我罪咎，是惟天命。重言：時惟天命。上文。"
                },
                {
                    "paragraph": "王曰：多士，昔朕來自奄，予大降爾四國民命。",
                    "zhushu": "昔我來從奄，謂先誅三監，後伐奄。淮夷民命，謂君也。天下汝民命，謂誅四國君。重意，予大降爾四國民命多方，我惟大降爾四國民命。"
                },
                {
                    "paragraph": "我乃明致天罰，移爾遐逖，比事臣我宗，多遜。",
                    "zhushu": "四國君叛逆，我下其命，乃所以明致天罰。今移徙汝於洛邑，使汝逺於惡俗，比近臣我宗周，多爲順道。逖，他歷反。比，毗志反，注同。逺，于萬反。"
                },
                {
                    "paragraph": "王曰：告爾殷多士，今予惟不爾殺，予惟時命有申。",
                    "zhushu": "所以徙汝，是我不欲殺汝，故惟是教命申戒之。"
                },
                {
                    "paragraph": "今朕作大邑于兹洛，予惟四方，罔攸賔，",
                    "zhushu": "今我作此洛邑，以待四方，無有逺近，無所賔外。賔如字，徐音殯，馬云：却也。"
                },
                {
                    "paragraph": "亦惟爾多士攸服，奔走臣我，多遜。",
                    "zhushu": "非但待四方，亦惟汝衆士，所當服行，奔走臣我，多爲順事。"
                },
                {
                    "paragraph": "爾乃尚有爾土，爾乃尚寜幹止。",
                    "zhushu": "汝多爲順事，乃庶幾還有汝本土，乃庶幾安汝故事止居，以反所生誘之。"
                },
                {
                    "paragraph": "爾克敬，天惟𢌿矜爾，",
                    "zhushu": "汝能敬行順事，則爲天所與，爲天所憐。重言：天惟𢌿矜爾，立後見多方。"
                },
                {
                    "paragraph": "爾不克敬，爾不啻不有爾土，予亦致天之罰于爾躬。",
                    "zhushu": "汝不能敬愼，其罰深重，不但不得還本土而巳，我亦致天罰於汝身。言刑殺。啻，始䜴反，徐本作商，音同。下篇放此。重意。予亦致天之罰于爾躬多方，我則致天之罰。湯誓：致天之罰。"
                },
                {
                    "paragraph": "今爾惟時宅爾邑，繼爾居，爾厥有幹有年于兹洛。",
                    "zhushu": "今汝惟是敬順居汝邑，繼汝所當居爲，則汝其有安事，有豐年於此洛邑。言由洛修善，得還本土，有幹有年。"
                },
                {
                    "paragraph": "爾小子乃興，從爾遷。",
                    "zhushu": "汝能敬則子孫乃起，從汝化而遷善。"
                },
                {
                    "paragraph": "王曰又曰：時予，乃或言爾攸居。",
                    "zhushu": "言汝衆士當是我，勿非我也。我乃有教誨之言，則汝所當居行。"
                }
            ]
        },
        {
            "name": "周書無逸第十七",
            "paragraphs": [
                {
                    "paragraph": "周書無逸第十七",
                    "zhushu": "",
                    "type": 1
                },
                {
                    "paragraph": "周公作無逸。",
                    "zhushu": "中人之性好逸豫，故戒以無逸。好，呼報反。"
                },
                {
                    "paragraph": "無逸。",
                    "zhushu": "成王即政，恐其逸豫，故以所戒名篇。"
                },
                {
                    "paragraph": "周公曰：嗚呼！君子所其無逸。",
                    "zhushu": "歎美君子之道，所在念德，其無逸豫。君子且猶然，况王者乎。"
                },
                {
                    "paragraph": "先知稼穡之艱難乃逸，則知小人之依。",
                    "zhushu": "稼穡，農夫之艱難，事先知之。乃謀逸豫，則知小人之所依怙。怙，音戸。"
                },
                {
                    "paragraph": "相小人，厥父母勤勞稼穡，厥子乃不知稼穡之艱難，",
                    "zhushu": "視小人不孝者，其父母躬勤艱難，而子乃不知其勞。相，息亮反。重意厥父母止艱難。見大誥。"
                },
                {
                    "paragraph": "乃逸，乃諺，旣誕，否則侮厥父母曰：昔之人無聞知。",
                    "zhushu": "小人之子旣不知父母之勞，乃爲逸豫遊戲，乃叛諺不恭巳欺誕父母，不欺則輕侮其父母，曰：古老之人，無所聞知。諺音彦。"
                },
                {
                    "paragraph": "周公曰：嗚呼！我聞曰，昔在殷王中宗，",
                    "zhushu": "太戊也。殷家中丗，尊其德，故稱宗。"
                },
                {
                    "paragraph": "嚴恭寅畏，天命自度，",
                    "zhushu": "言太戊嚴洛恭敬，畏天命，用法度。嚴如字，又魚檢反，注同，馬作儼。"
                },
                {
                    "paragraph": "治民祗懼，不敢荒寜。",
                    "zhushu": "爲政敬身，畏懼，不敢荒怠自安。治，直吏反。重言：不敢荒寜，重見下文。"
                },
                {
                    "paragraph": "肆中宗之享國七十有五年。",
                    "zhushu": "以敬畏之故，得壽考之福。"
                },
                {
                    "paragraph": "其在髙宗，時舊勞于外，爰曁小人。",
                    "zhushu": "武丁，其父小乙，使之乆居民間，勞是稼穡，與小人出入同事。"
                },
                {
                    "paragraph": "作其即位，乃或亮隂，三年不言，",
                    "zhushu": "武丁起，其即王位。小乙死，乃有信黙，三年不言。言孝行著。行，下孟反。重言：作其即位二，重見下文。"
                },
                {
                    "paragraph": "其惟不言，言乃雍。不敢荒寜，",
                    "zhushu": "在䘮則其惟不言，䘮畢發言，則天下和。亦法中宗，不敢荒怠自安。互註：記檀弓：子張問曰：書云：髙宗三年不言，言乃讙。有諸？仲尼曰：胡爲其不然也？古者天子崩，王丗子聽於冡宰三年。"
                },
                {
                    "paragraph": "嘉靖殷邦，至于小大，無時或怨。",
                    "zhushu": "善謀殷國，至于小大之政，人無是有怨者，言無非。"
                },
                {
                    "paragraph": "肆髙宗之享國五十有九年。",
                    "zhushu": "髙宗爲政，小大無怨，故亦享國永年。"
                },
                {
                    "paragraph": "其在祖甲，不義惟王，舊爲小人。",
                    "zhushu": "湯孫太甲，爲王不義，乆爲小人之行，伊尹放之桐。"
                },
                {
                    "paragraph": "作其即位，爰知小人之依，能保惠于庶民，不敢侮鰥寡。",
                    "zhushu": "在桐三年，思集用光，起就王位。於是知小人之所依，依仁政，故能安順於衆民，不敢侮慢惸獨。惸，求營反，字又作焭。重言：不敢侮鰥寡。三康誥一。"
                },
                {
                    "paragraph": "肆祖甲之享國三十有三年。",
                    "zhushu": "太甲亦以知小人之依，故得乆年。此以德優劣，立年多少爲先後，故祖甲在下。殷家亦祖其功，故稱祖。"
                },
                {
                    "paragraph": "自時厥後立王，生則逸，",
                    "zhushu": "從是三三各承其後而立者生，則逸豫無度。重言：自時厥後二重，見下文。"
                },
                {
                    "paragraph": "生則逸，不知稼穡之艱難，",
                    "zhushu": "言與小人之子同其敝。"
                },
                {
                    "paragraph": "不聞小人之勞，惟耽樂之從。",
                    "zhushu": "過樂謂之耽，惟樂之從。言荒淫。耽，丁南反，注下同。樂音洛，注下同。"
                },
                {
                    "paragraph": "自時厥後亦罔或克壽，",
                    "zhushu": "以耽樂之故，從是其後亦無有能壽考。"
                },
                {
                    "paragraph": "或十年，或七八年，或五六年，或四三年。",
                    "zhushu": "髙者十年，下者三年。言逸樂之損壽。"
                },
                {
                    "paragraph": "周公曰：嗚呼！厥亦惟我周，太王、王季克自抑畏。",
                    "zhushu": "大王，周公曾祖。王季，即祖。言皆能以義自抑，畏敬天命。將說文王，故本其父祖。"
                },
                {
                    "paragraph": "文王卑服，即康功田功。",
                    "zhushu": "文王節儉，卑其衣服，以就其安人之功。以就田功，以知稼穡之艱難。卑服，如字，馬本作俾，使也。"
                },
                {
                    "paragraph": "徽柔懿恭，懷保小民，惠鮮鰥寡。",
                    "zhushu": "以羙道和民，故民懷之；以美政恭民，故民安之。又加惠鮮乏鰥寡之人，鮮，息淺反，注同。"
                },
                {
                    "paragraph": "自朝至于日中、𣅳，不遑暇食，用咸和萬民。",
                    "zhushu": "從朝至日，昳不暇食，思慮政事用皆和萬民。𣅳音側，本又作仄。昳，田節反。"
                },
                {
                    "paragraph": "文王不敢盤于遊田，以庻邦惟正之供。",
                    "zhushu": "文王不敢樂於遊逸田獵，以衆國所取法，則當以正道供待之故。供音恭。"
                },
                {
                    "paragraph": "文王受命惟中身，厥享國五十年。",
                    "zhushu": "文王九十七而終，中身即位時年四十七。言中身，舉全數。"
                },
                {
                    "paragraph": "周公曰：嗚呼！繼自今嗣王，",
                    "zhushu": "繼從今巳往，嗣丗之王皆戒之。"
                },
                {
                    "paragraph": "則其無淫于觀，于逸，于遊，于田，以萬民惟正之供。",
                    "zhushu": "所以無敢過於觀遊、逸豫、田獵者，用萬民當惟正身以供待之故。"
                },
                {
                    "paragraph": "無皇曰：今日耽樂。乃非民攸訓，非天攸若，時人丕則有愆。",
                    "zhushu": "無敢自暇，曰：惟今日樂，後日止。夫耽樂者，乃非所以教民，非所以順天，是人則大有過矣。愆，起䖍反。夫音扶。"
                },
                {
                    "paragraph": "無若殷王受之迷亂，酗于酒德哉！",
                    "zhushu": "以酒爲凶謂之酗。言紂心迷政亂，以酗酒爲德，戒嗣王無如之。酗，况付反。"
                },
                {
                    "paragraph": "周公曰：嗚呼！我聞曰，古之人猶胥訓告，胥保惠，胥教誨，",
                    "zhushu": "歎古之君臣，雖君明臣良，猶相道告，相安順，相教誨以義方。"
                },
                {
                    "paragraph": "民無或胥譸張爲幻。",
                    "zhushu": "譸張，誑也。君臣以道相正，故下民無有相欺。誑，幻感也。譸，竹求反，馬本作輈，爾雅及詩作侜，同。侜張，誑也。勾音患。誑，九况反。"
                },
                {
                    "paragraph": "此厥不聽，人乃訓之，乃變亂先王之正刑，至于小大，",
                    "zhushu": "此其不聽中正之君，人乃教之以非法，乃變亂先王之正法，至于小大，無不變亂，言己有以致之。重言：此厥不聽二重，見下文。"
                },
                {
                    "paragraph": "民否則厥心違怨，否則厥口詛祝。",
                    "zhushu": "以君變亂正法，故民否則其心違怨，否則其口詛祝。言皆患其上。詛，側助反。祝，之又反。"
                },
                {
                    "paragraph": "周公曰：嗚呼！自殷王中宗及髙宗及祖甲，及我周文王，兹四人迪哲。",
                    "zhushu": "言此四人皆蹈智明德以臨下。"
                },
                {
                    "paragraph": "厥或告之曰：小人怨汝詈汝。則皇自敬德，",
                    "zhushu": "其有告之言小人怨詈汝者，則大自敬德，増修善政。詈，力致反。"
                },
                {
                    "paragraph": "厥愆曰：朕之愆。允若時，不啻不敢含怒。",
                    "zhushu": "其人有過，則曰：我過。百姓有過，在予一人。信如是怨詈，則四王不啻不敢含怒以罪之。言常和恱。"
                },
                {
                    "paragraph": "此厥不聽，人乃或譸張爲幻，曰：小人怨汝詈汝。則信之。",
                    "zhushu": "此其不聽中正之君，有人誑惑之言，小人怨憾詛詈，汝則信受之。憾，胡暗反。重言：此厥不聽二重，見上文。"
                },
                {
                    "paragraph": "則若時，不永念厥辟，不寛綽厥心，",
                    "zhushu": "則如是，信讒者，不長念其爲君之道，不寛緩其心。言含怒。"
                },
                {
                    "paragraph": "亂罰無罪，殺無辜，怨有同，是叢于厥身。",
                    "zhushu": "信讒含怒，罰殺無罪，則天下同怨讎之叢聚於其身。叢，才工反。"
                },
                {
                    "paragraph": "周公曰：嗚呼！嗣王其監于兹。",
                    "zhushu": "視此亂罰之禍以爲戒。重意。嗣王其監于兹太甲上嗣王戒哉"
                }
            ]
        },
        {
            "name": "周書君奭第十八",
            "paragraphs": [
                {
                    "paragraph": "周書君奭第十八",
                    "zhushu": "",
                    "type": 1
                },
                {
                    "paragraph": "召公爲保，周公爲師，相成王爲左右。召公不說，周公作君奭。君奭。",
                    "zhushu": "尊之曰君。奭，名，同姓也。陳古以告之，故以名篇。爲保，太保也。爲師，大師也。馬云：保氏、師氏，皆大夫官。相，息亮反。左右，馬云：分陜爲二伯，東爲左，西爲右。說音恱。奭，始亦反，召公名。"
                },
                {
                    "paragraph": "周公若曰：君奭。",
                    "zhushu": "順古道，呼其名而告之。"
                },
                {
                    "paragraph": "弗弔，天降䘮于殷，殷旣墜厥命。我有周旣受，",
                    "zhushu": "言殷道不至，故天下䘮亡於殷。殷巳墜失其王命，我有周道，至巳受之。弔音的。〇重言：弗弔三本篇。大誥多士。"
                },
                {
                    "paragraph": "我不敢知曰厥基永孚于休。若天棐忱，",
                    "zhushu": "廢興之迹，亦君所知。言殷家其始長信於美道，順天輔誠，所以國也。棐音匪，又芳鬼反。忱，市林反。重言：我不敢知。六召誥四。本篇二。重意：若天棐忱。大誥：越天棐忱。康誥：天畏棐忱。"
                },
                {
                    "paragraph": "我亦不敢知曰其終出于不祥。",
                    "zhushu": "言殷紂其終墜厥命，以出於不善之故，亦君所知。終，馬本作崇，云：充也。"
                },
                {
                    "paragraph": "嗚呼！君巳曰時我。我亦不敢寜于上帝命，",
                    "zhushu": "歎而言曰：君巳當是我之留，我亦不敢安于上天之命，故不敢不留。巳音以。"
                },
                {
                    "paragraph": "弗永逺念天威。越我民罔尤違，",
                    "zhushu": "言君不長逺念天之威，而勤化於我民，使無過違之闕。"
                },
                {
                    "paragraph": "惟人，在我後嗣子孫，大弗克恭上下，遏佚前人光在家，不知",
                    "zhushu": "惟衆人共存在我後嗣子孫若大，不能恭承天地，絶失先王光大之道，我老在家，則不得知。遏，於葛反，徐音謁絶反。佚音逸。"
                },
                {
                    "paragraph": "天命不易。天難諶，乃其墜命，弗克經歷，",
                    "zhushu": "天命不易，天難信無德者，乃其墜失王命，不能經乆歷逺，不可不愼。易，以䜴反，注同。諶，氏壬反。重言：天命不易。二本篇大誥。〇天難諶。二本篇。咸有一德。"
                },
                {
                    "paragraph": "嗣前人恭明德。在今予小子旦，",
                    "zhushu": "繼先王之大業，恭奉其明德，正在今我小子旦，言異於餘臣。"
                },
                {
                    "paragraph": "非克有正，迪惟前人光，施于我冲子。",
                    "zhushu": "我留非能有改正，但欲蹈行先王光大之道，施政于我童子。童子，成王。"
                },
                {
                    "paragraph": "又曰：天不可信，我道惟寜王德延，",
                    "zhushu": "無德去之，是天不可信，故我以道惟安。寜王之德，謀欲延乆。我道，馬本作我迪。去，如字，又起吕反。"
                },
                {
                    "paragraph": "天不庸釋于文王受命。",
                    "zhushu": "言天不用令釋廢於文王所受命，故我留佐成王。"
                },
                {
                    "paragraph": "公曰：君奭！我聞在昔成湯旣受命，",
                    "zhushu": "巳，放桀受命爲天子。"
                },
                {
                    "paragraph": "時則有若伊尹，格于皇天。",
                    "zhushu": "尹摯佐湯，功至大天，謂致太平。摯音至。重言：格于皇天二。前見說命下文格于上帝。"
                },
                {
                    "paragraph": "在太甲時，則有若保衡。",
                    "zhushu": "太甲繼湯時則有如此。伊尹爲保衡，言天下所取安，所取平。"
                },
                {
                    "paragraph": "在太戊",
                    "zhushu": "太甲之孫。"
                },
                {
                    "paragraph": "時，則有伊陟、臣扈，格于上帝，巫咸乂王家。",
                    "zhushu": "伊陟、臣扈率伊尹之職，使其君不隕祖業，故至天之功不隕。巫咸治王家，言不及二臣。隕，于敏反。"
                },
                {
                    "paragraph": "在祖乙時，則有若巫賢。",
                    "zhushu": "祖乙殷家，亦祖其功，時賢臣有如此。巫賢，賢咸子巫氏。"
                },
                {
                    "paragraph": "在武丁時，則有若甘盤。",
                    "zhushu": "髙宗即位，甘盤佐之。後有傳說。說音恱。"
                },
                {
                    "paragraph": "率惟兹有陳保乂有殷，故殷禮陟配天，多歷年所。",
                    "zhushu": "言伊尹至甘盤，六臣佐其君，循惟此道，有陳列之功，以安治有殷，故殷禮能升配天，享國乆長，多歷年所。治，直吏反，下同。〇重言：保乂有殷，見下文。"
                },
                {
                    "paragraph": "天惟純佑命則，商實百姓",
                    "zhushu": "殷禮配天，天惟大佑，助其王命，使商家百姓豐實，皆知禮節。"
                },
                {
                    "paragraph": "王人，罔不秉德明恤。小臣屏侯甸，",
                    "zhushu": "自湯至武丁，其王人無不持德立業。明憂其小臣，使得其人，以爲藩屏侯甸之服。小臣且憂得人，則大臣可知。屏，賔領反。"
                },
                {
                    "paragraph": "矧咸奔走。惟兹惟德稱，用乂厥辟。",
                    "zhushu": "王猶秉德憂臣，况臣下得不皆奔走？惟王此事，惟有德者舉，用治其君事。辟，必亦反。"
                },
                {
                    "paragraph": "故一人有事于四方，若卜筮，罔不是孚。",
                    "zhushu": "一人，天子也。君臣務德，故有事於四方，而天下化服，如卜筮無不是而信之。"
                },
                {
                    "paragraph": "公曰：君奭！天壽平格，保乂有殷，有殷嗣天滅威。",
                    "zhushu": "言天壽有平至之君，故安治有殷。有殷嗣子紂不能平至，天㓕亡，加之以威。"
                },
                {
                    "paragraph": "今汝永念，則有固命，厥亂明我新造邦。",
                    "zhushu": "今汝長念：平至者安治，反是者滅亡，以爲法戒，則有堅固王命。其治理足以明我新成國矣。"
                },
                {
                    "paragraph": "公曰：君奭！在昔上帝割申勸寜王之德，其集大命于厥躬。",
                    "zhushu": "在昔上天，割制其義，重勸文王之德，故能成其大命於其身。謂勸德以受命。重，直庸反。〇互註：記緇衣君奭曰。昔在上帝周田觀文王之德。其集大命於厥躬。注云。言文王有誠信之德。天蓋申勸之。集大命於其身。謂命之使王天下也。"
                },
                {
                    "paragraph": "惟文王尚克修和我有夏。亦惟有若虢叔，有若閎夭，",
                    "zhushu": "文王庶幾能修政化，以和我所有諸夏，亦惟賢臣之助爲治，有如此。虢、閎、閎氏，虢，國叔字，文王弟，夭名。虢，寡白反，徐公百反。閎音宏。夭，於表反，徐於驕反。"
                },
                {
                    "paragraph": "有若散冝生，有若泰顚，有若南宫括。",
                    "zhushu": "散、泰、南宫皆氏。冝生、顚、括，皆名。凡五臣，佐文王，爲胥附、奔走、先後、禦侮之任。散，素但反。顚，丁田反，又音田。南宫括，工活反。南宫，氏，括名也，馬本作南君。胥附，毛詩作䟽附。傳曰：率下親上曰䟽附。鄭箋云：䟽附，使䟽者親也。奔走，奔又作本，走又作奏，音同。詩傳云：喻德宣譽曰奔奏。鄭箋云：奔走，使人歸趣先後。上悉薦反，下戸豆反。毛詩傳云：相導前後曰先後。禦侮。詩傳云：武臣折衝曰禦侮。"
                },
                {
                    "paragraph": "又曰：無能往來，兹迪彞教，文王蔑德降于國人。",
                    "zhushu": "有五賢臣，猶曰其少，無所能往來。而五人以此道法教文王以精微之德，下政令於國人。言雖聖人，亦須良佐。蔑，徐亡結反。"
                },
                {
                    "paragraph": "亦惟純佑秉德，迪知天威，乃惟時昭文王",
                    "zhushu": "文王亦如殷家，惟天所大佑。文王亦秉德，蹈知天威，乃惟是五人明文王之德。"
                },
                {
                    "paragraph": "迪見冒，聞于上帝，惟時受有殷命哉！",
                    "zhushu": "言能明文王德，蹈行顯見，覆冒下民，彰聞上天，惟是故受有殷之王命。見，賢遍反，注同。冒，莫報反，下同。馬作勗，勉也。聞，音問，或如字。重言：聞于上帝。本篇康誥。"
                },
                {
                    "paragraph": "武王，惟兹四人尚迪有禄。",
                    "zhushu": "文王没，武王立，惟此四人，庶幾輔相。武王蹈有天禄，虢叔先死，故曰四人。相，息亮反。"
                },
                {
                    "paragraph": "後曁武王誕將天威，咸劉厥敵。",
                    "zhushu": "言此四人後與武王皆殺其敵，謂誅紂。重意：誕將天威。泰誓上肅將天威。"
                },
                {
                    "paragraph": "惟兹四人昭武王惟冒，丕單稱德。",
                    "zhushu": "惟此四人，明武王之德，使布冒天下，大盡舉行其德。"
                },
                {
                    "paragraph": "今在予小子旦若游大川，予往曁汝奭其濟。小子同未在位，誕無我責。",
                    "zhushu": "我新還政，今任重在我小子旦，不能同於四人。若游大川，我往與汝奭其共濟渡成王，同於未在位即政時，汝大無非責我留。重意：若游大川。微子：若渉大水。大誥：若渉淵水。"
                },
                {
                    "paragraph": "収罔朂不及，耇造德不降，我則鳴鳥不聞，矧曰其有能格。",
                    "zhushu": "今與汝留輔成王，欲収教無自勉不及道義者，立此化而老成德，不降意爲之，我周則鳴鳯不得聞，况曰其有能格于皇天乎？造，才老反，一音七到反。鳴鳥，馬云：鳴鳥，謂鳯凰也。本或作鳴鳯者，非。"
                },
                {
                    "paragraph": "公曰：嗚呼！君，肆其監于兹，我受命無疆惟休，亦大惟艱，",
                    "zhushu": "以朝臣無能立功至天，故其當視於此。我周受命無窮，惟美，亦大惟艱難不可輕忽，謂之易治。朝，直遥反。易，以豉反。重意：我受命無疆惟休。召誥：惟王受命無疆惟休，太甲實萬丗無疆之休。"
                },
                {
                    "paragraph": "告君乃猷𥙿，我不以後人迷。",
                    "zhushu": "告君汝謀寛饒之道，我留與汝輔王不用。後人迷惑，故欲教之。"
                },
                {
                    "paragraph": "公曰：前人敷乃心，乃悉命汝，作汝民極。",
                    "zhushu": "前人文武，布其乃心爲法度，乃悉以命汝矣，爲汝民立中正矣。爲汝，于僞反。"
                },
                {
                    "paragraph": "曰：汝明勗偶王，在亶，乗兹大命。",
                    "zhushu": "汝以前人法度，明勉配王，在於誠信，行此大命而巳。亶，丁但反。"
                },
                {
                    "paragraph": "惟文王德丕承，無疆之恤。",
                    "zhushu": "惟文王聖德，爲之子孫，無忝厥祖，大承無窮之憂。"
                },
                {
                    "paragraph": "公曰：君，告汝，朕允",
                    "zhushu": "告汝以我之誠信。"
                },
                {
                    "paragraph": "保奭，其汝克敬以予，監于殷䘮大否，",
                    "zhushu": "呼其官而名之，勑使能敬以我言視於殷，䘮亡大否？言其大不可不戒。䘮，息浪反。否，方九反。"
                },
                {
                    "paragraph": "肆念我天威。予不允，惟若兹誥。予惟曰：襄我二人，",
                    "zhushu": "以殷䘮大故，當念我天德可畏。言命無常，我不信，惟若此誥我惟曰當因我文武之道而行之。"
                },
                {
                    "paragraph": "汝有合哉！言曰：在時二人，天休滋至，惟時二人弗戡。",
                    "zhushu": "言汝行事動當有所合哉！發言常在是文武，則天美周家日益至矣。惟是文武，不勝受言多福。戡音堪。勝音升。"
                },
                {
                    "paragraph": "其汝克敬德，明我俊民在，讓後人于丕時。",
                    "zhushu": "其汝能敬行德明我賢人在禮讓，則後代將於此道大且是。"
                },
                {
                    "paragraph": "嗚呼！篤棐時二人，我式克至于今日休。",
                    "zhushu": "言我厚輔是文武之道而行之，我用能至于今日，其政羙。"
                },
                {
                    "paragraph": "我咸成文王功于不怠，丕冐海隅出日，罔不率俾。",
                    "zhushu": "今我周家皆成文王功于不懈怠，則德教大覆冐海隅，日所出之地，無不循化而使之。俾，必耳反。懈，佳賣反。重言：罔不率俾二本篇武成。"
                },
                {
                    "paragraph": "公曰：君，予不惠若兹多誥，予惟用閔于天越民。",
                    "zhushu": "我不順若此多誥而巳，欲使汝念躬行之閔勉也。我惟用勉於大道加於民。"
                },
                {
                    "paragraph": "公曰：嗚呼！君，惟乃知，民德亦罔不能厥𥘉，惟其終。",
                    "zhushu": "惟汝所知，民德亦無不能。其𥘉鮮能有終？惟其終，則惟君子。戒召公以慎終。鮮，息淺反。重意：惟其終下篇惟厥終。"
                },
                {
                    "paragraph": "祗若兹，往敬用治。",
                    "zhushu": "當敬順我此言，自今以往，敬用治民職事。"
                }
            ]
        },
        {
            "name": "周書蔡仲之命第十九",
            "paragraphs": [
                {
                    "paragraph": "周書蔡仲之命第十九",
                    "zhushu": "",
                    "type": 1
                },
                {
                    "paragraph": "蔡叔旣没，",
                    "zhushu": "以罪放而卒。"
                },
                {
                    "paragraph": "王命蔡仲踐諸侯位，",
                    "zhushu": "成王也。父卒命子，罪不相及。"
                },
                {
                    "paragraph": "作蔡仲之命。",
                    "zhushu": "𠕋書命之。"
                },
                {
                    "paragraph": "蔡仲之命。",
                    "zhushu": "蔡，國名仲字，因以名篇。"
                },
                {
                    "paragraph": "惟周公位冡宰，正百工，",
                    "zhushu": "百官緫巳，以聽冢宰。謂武王崩時。"
                },
                {
                    "paragraph": "羣叔流言。乃致辟管叔于商。囚蔡叔于郭鄰，以車七乗；",
                    "zhushu": "致法，謂誅殺。囚。謂制其出入。郭鄰，中國之外地名。從車七乗，言少。管、蔡國名。辟，婢亦反，徐扶亦反。乗，䋲證反。從，才用反。"
                },
                {
                    "paragraph": "降霍叔于庻人，三年不齒。",
                    "zhushu": "罪輕，故退爲衆人。三年之後，乃齒録，封爲霍侯。子孫爲晉所㓕。"
                },
                {
                    "paragraph": "蔡仲克庸祗德，周公以爲卿士。",
                    "zhushu": "蔡仲能用敬德，稱其賢也。明王之法，誅父用子。言至公。周公，圻内諸侯，二卿治事。圻，巨依反，下同。"
                },
                {
                    "paragraph": "叔卒，乃命諸王邦之蔡。",
                    "zhushu": "叔之所封，圻内之蔡仲之所封，淮、汝之間。圻内之蔡名巳㓕，故取其名以名新國，欲其戒之。"
                },
                {
                    "paragraph": "王若曰：小子胡！",
                    "zhushu": "言小子明當受教訓，胡仲名順其事而告之。重言：小子胡二本篇。"
                },
                {
                    "paragraph": "惟爾率德改行，克慎厥猷，",
                    "zhushu": "言汝循祖之德，改父之行，能愼其道，歎其賢。行，下孟反。"
                },
                {
                    "paragraph": "肆予命爾侯于東土。往即乃封。敬哉！",
                    "zhushu": "以汝率德改行之故，故我命汝爲諸侯於東土，往就汝所封之國，當修已以敬哉！封如字，徐音甫用反。重言：敬哉五。康誥二。洛誥本篇、君陳各一。"
                },
                {
                    "paragraph": "爾尚蓋前人之愆，惟忠惟孝，",
                    "zhushu": "汝當庻幾修德，掩蓋前人之過。子能蓋父，所以爲惟忠惟孝。"
                },
                {
                    "paragraph": "爾乃邁迹自身，克勤無怠，以垂憲乃後。",
                    "zhushu": "汝乃行善迹用汝身，使可蹤迹而法循之，能勤無懈怠，以垂法子孫，丗丗稱頌，乃當我意。"
                },
                {
                    "paragraph": "率乃祖文王之彛訓，無若爾考之違王命。",
                    "zhushu": "言當循文武之常教，以父違命爲丗戒。重意：率乃祖文王之彛訓；太甲率乃祖之攸行；君牙率乃祖考之攸行。"
                },
                {
                    "paragraph": "皇天無親，惟德是輔；民心無常，惟惠之懷。",
                    "zhushu": "天之於人，無有親踈，惟有德者則輔佐之。民心於上，無有常主，惟愛己者則歸之。重意：皇天無親止，惟惠之懷。太甲下：皇天無親，克敬惟親。民罔常懷，懷于有仁。互注。左僖公五年，晉侯復假道於虞以伐虢，宫之竒諫云云。公曰：吾享祀豐㓗，神必據我。對曰：臣聞之，鬼神非人是親，惟德是依。故周書曰：皇天無親，惟德是輔。又曰：黍稷非馨，明德惟馨。又曰：民不易物，惟德其物。如是，則非德民不和，神不享矣。神所慿依，將在德矣。"
                },
                {
                    "paragraph": "爲善不同，同歸于治；爲惡不同，同歸于亂。",
                    "zhushu": "言人爲善爲惡，各有百端，未必正同，而治亂所歸不殊，冝慎其微。治，直吏反。重意：爲善止于亂。大甲下。與治同道，罔不興；與亂同事，罔不亡。"
                },
                {
                    "paragraph": "爾其戒哉！慎厥𥘉，惟厥終，終以不困；不惟厥終，終以困窮。",
                    "zhushu": "汝其戒治亂之機哉！作事云爲，必慎其𥘉，念其終，則終用不困窮。重言：爾其戒哉。二本篇君陳。重意：惟厥終，君奭惟其終。"
                },
                {
                    "paragraph": "懋乃攸績，睦乃四鄰，以蕃王室，以和兄弟，",
                    "zhushu": "勉汝所立之功，親汝四鄰之國，以蕃屏王室，以和協同姓之邦，諸侯之道。懋，音茂。蕃，芳元反，注同。重言：以蕃王室。又見微子之命。"
                },
                {
                    "paragraph": "康濟小民。率自中，無作聦明亂舊章。",
                    "zhushu": "汝爲政，當安小民之居，成小民之業，循用大中之道，無敢爲小聦明作異辯，以變乱舊典文章。"
                },
                {
                    "paragraph": "詳乃視聽，罔以側言改厥度，則予一人汝嘉。",
                    "zhushu": "詳審汝視聽，非禮義勿視聽。無以邪巧之言易其常度，必斷之以義，則我一人善汝矣。度，如字，注同。斷，丁亂反。重意：則予一人汝嘉。康誥，則予一人以懌。"
                },
                {
                    "paragraph": "王曰：嗚呼！小子胡！汝往哉！無荒棄朕命！",
                    "zhushu": "歎而勑之，欲其念戒。小子，胡汝往之國哉？無廢棄我命。欲其終身奉行，後丗遵則。重言：小子胡二見篇首。○汝往哉。二本篇舜典。"
                },
                {
                    "paragraph": "成王東伐淮夷，遂踐奄，",
                    "zhushu": "成王即政，淮夷奄國又叛，王親征之，遂滅奄而徙之，以其數反覆。踐，似淺反，馬同，大傳云：籍也。數，色角反。"
                },
                {
                    "paragraph": "作成王政。",
                    "zhushu": "爲平淮夷徙奄之政，今亡。政如字，馬本作征，云正。"
                },
                {
                    "paragraph": "成王旣踐奄，將遷其君於蒲姑。",
                    "zhushu": "巳滅奄，而徙其君及人臣之惡者於蒲姑。蒲姑，齊地，近中國，教化之。蒲，如字，徐又扶各反，馬本作薄。近，附近之近。"
                },
                {
                    "paragraph": "周公告召公，作將蒲姑。",
                    "zhushu": "言將徙奄新立之君於蒲姑，告召公，使此𠕋書告令之亡。"
                }
            ]
        },
        {
            "name": "周書多方第二十",
            "paragraphs": [
                {
                    "paragraph": "周書多方第二十",
                    "zhushu": "",
                    "type": 1
                },
                {
                    "paragraph": "成王歸自奄，",
                    "zhushu": "伐奄歸。"
                },
                {
                    "paragraph": "在宗周，誥庶邦，",
                    "zhushu": "誥以禍福。"
                },
                {
                    "paragraph": "作多方。",
                    "zhushu": ""
                },
                {
                    "paragraph": "多方。",
                    "zhushu": "衆方天下諸侯。"
                },
                {
                    "paragraph": "惟五月丁亥，王來自奄，至于宗周。",
                    "zhushu": "周公歸政之明年，淮夷奄又叛。魯征淮夷，作費誓。王親征奄，滅其國。五月，還至鎬京。費音祕。鎬，胡老反。"
                },
                {
                    "paragraph": "周公曰：王若曰：猷告爾四國多方，",
                    "zhushu": "周公以王命順大道，告四方。稱周公，以别王自告。别，彼列反。"
                },
                {
                    "paragraph": "惟爾殷侯尹民。我惟大降爾命，爾罔不知。",
                    "zhushu": "殷之諸侯正民者，我大下汝命。謂誅紂也。言天下無不知紂暴虐以取亡。"
                },
                {
                    "paragraph": "洪惟圖天之命，弗永寅念于祀。惟帝降格于夏，",
                    "zhushu": "大惟爲王謀天之命，不長敬念于𥙊祀，謂夏桀。惟天下至戒於夏，以譴告之。謂災異。譴，棄戰反。"
                },
                {
                    "paragraph": "有夏誕厥逸，不肯慼言于民，",
                    "zhushu": "有夏桀不畏天戒，而大其逸豫，不肯憂言於民，無憂民之言。"
                },
                {
                    "paragraph": "乃大淫昬，不克終日勸于帝之迪，",
                    "zhushu": "言桀乃大爲過昬之行，不能終日勸於天之道。迪，徒歷反，馬本作攸，云：所也。行，下孟反。"
                },
                {
                    "paragraph": "乃爾攸聞。",
                    "zhushu": "言桀之惡，乃汝所聞。"
                },
                {
                    "paragraph": "厥圖帝之命，不克開于民之麗，",
                    "zhushu": "桀其謀天之命，不能開於民所施政教。麗，施也，言昬昧。麗，力馳反。"
                },
                {
                    "paragraph": "乃大降罰，崇亂有夏。因甲于内亂，",
                    "zhushu": "桀乃大下罰於民，重亂有夏。言殘虐。外不憂民，内不勤德，因甲於二亂之内，言昬甚。重，直用反，又直龍反。"
                },
                {
                    "paragraph": "不克靈承于旅，罔丕惟進之恭，洪舒于民。",
                    "zhushu": "言桀不能善奉於人衆，無大惟進恭德，而大舒惰於治民。"
                },
                {
                    "paragraph": "亦惟有夏之民叨懫日欽，劓割夏邑。",
                    "zhushu": "桀洪舒於民，故亦惟有夏之民貪叨忿懫而逆命，於是桀日尊敬其能劓割夏邑者。謂殘賊臣。懫、勑二反，說文之二反。劓，魚器反。"
                },
                {
                    "paragraph": "天惟時求民主，乃大降顯休命于成湯，",
                    "zhushu": "天惟是桀惡，故更求民主以代之，大下明美之命於成湯，使王天下。"
                },
                {
                    "paragraph": "刑殄有夏。惟天不𢌿純，",
                    "zhushu": "命湯刑絶有夏，惟天下與桀亦巳大。𢌿，必二反。"
                },
                {
                    "paragraph": "乃惟以爾多方之義民，不克永于多享，",
                    "zhushu": "天所以不與桀，以其乃惟用汝多方之義民爲臣，而不能長乆多享國故。"
                },
                {
                    "paragraph": "惟夏之恭，多士大不克明保享于民，",
                    "zhushu": "惟桀之所謂恭人衆士，大不能明安享于民。言亂主所任，任同已者。"
                },
                {
                    "paragraph": "乃胥惟虐于民。至于百爲，大不克開。",
                    "zhushu": "桀之衆士乃相與惟暴虐於民，至於百端所爲，言虐非一，大不能開民以善言，與桀合志。"
                },
                {
                    "paragraph": "乃惟成湯克以爾多方簡，代夏作民主。",
                    "zhushu": "乃惟成湯，能用汝衆方之賢，大代夏政，爲天下民主。"
                },
                {
                    "paragraph": "愼厥麗，乃勸。厥民刑，用勸。",
                    "zhushu": "湯愼其施政於民，民乃勸善，其人雖刑，亦用勸善，言政刑清。"
                },
                {
                    "paragraph": "以至于帝乙，罔不明德愼罰，亦克用勸。",
                    "zhushu": "言自湯至于帝乙，皆能成其王道，畏愼輔相，無不明有德，愼去刑罰，亦能用勸善。相，息亮反。去，羌吕反。重言：亦克用勸，三見下文。重意：以至于帝乙，罔不明德愼罰。多士自成易至于帝乙，罔不明德恤祀。"
                },
                {
                    "paragraph": "要囚，殄戮多罪，亦克用勸。開釋無辜，亦克用勸。",
                    "zhushu": "帝乙巳，上要祭囚情，絶戮衆罪，亦能用勸善。開放無罪之人，必無枉縱，亦能用勸善。要，一遥反，又一妙反，注同。殄，亭遍反。上，時掌反。"
                },
                {
                    "paragraph": "今至于爾辟，弗克以爾多方享天之命。",
                    "zhushu": "今至于汝君，謂紂不能用汝衆，方享天之命，故誅滅之。辟，必亦反。重言：享天之命二，見下文。"
                },
                {
                    "paragraph": "嗚呼！王若曰：誥告爾多方，非天庸釋有夏，",
                    "zhushu": "歎而順其事，以告汝衆：方非天用釋棄桀，桀縱惡自棄，故誅放。"
                },
                {
                    "paragraph": "非天庸釋有殷，乃惟爾辟以爾多方，大淫圖天之命，屑有辭。",
                    "zhushu": "非天用棄有殷，乃惟汝君。紂用汝衆方大爲過惡者，共謀天之命，惡事盡有辭說，布在天下，故見誅滅。"
                },
                {
                    "paragraph": "乃惟有夏圖厥政，不集于享。天降時䘮，有邦間之。",
                    "zhushu": "更說桀也。言桀謀其政，不成于享，故天下是䘮亡以禍之。使天下有國，聖人代之。言有國，明皇天無親佑有德。間，間厠之間。重言：圗厥政三。本篇二，君陳一。"
                },
                {
                    "paragraph": "乃惟爾商後王逸厥逸，",
                    "zhushu": "後王紂逸豫其過逸言縱恣無度。"
                },
                {
                    "paragraph": "圖厥政，不蠲烝，天惟降時䘮。",
                    "zhushu": "紂謀其政，不絜進于善，故天惟下是䘮。亡，謂誅滅。蠲，吉玄反，馬云：明也。一音圭。烝，絶句，之承反，馬云：升也。"
                },
                {
                    "paragraph": "惟聖罔念作狂，惟狂克念作聖。",
                    "zhushu": "惟聖人無念於善，則爲狂人；惟狂人能念於善，則爲聖人。言桀、紂非實狂愚，以不念善故滅亡。"
                },
                {
                    "paragraph": "天惟五年，須暇之子孫，誕作民主，罔可念聽。",
                    "zhushu": "天以湯故，五年須暇，湯之子孫冀其改悔。而紂大爲民主，肆行無道，事無可念，言無可聽。武王服䘮三年，還師二年。"
                },
                {
                    "paragraph": "天惟求爾多方，大動以威，開厥顧天。",
                    "zhushu": "天惟求汝衆方之賢者，大動紂以威，開其能顧天可以代者。"
                },
                {
                    "paragraph": "惟爾多方罔堪顧之。惟我周王靈承于旅，",
                    "zhushu": "惟汝衆方之中，無堪顧天之道者，惟我周王，善奉於衆言，以仁政得人心。重意：惟我周王，靈承于旅多上。今惟我周王，丕靈承帝事。"
                },
                {
                    "paragraph": "克堪用德，惟典神天。",
                    "zhushu": "言周文武能堪用德，惟可以主神天之祀，任天王。任音壬。"
                },
                {
                    "paragraph": "天惟式教我用休，簡𢌿殷命，尹爾多方。",
                    "zhushu": "天以我用德之故，惟用教我用美道代殷，大與我殷之王命，以正汝衆方之諸侯。𢌿，并至反。"
                },
                {
                    "paragraph": "今我曷敢多誥，我惟大降爾四國民命。",
                    "zhushu": "今我何敢多誥汝而巳？我惟大下汝四國民命，謂誅管、蔡、商、奄之君。重意：我惟大降爾四國民命。多士！予大降爾四國民命。"
                },
                {
                    "paragraph": "爾曷不忱𥙿之于爾多方？",
                    "zhushu": "汝何不以誠信行寛𥙿之道於汝衆，方欲其戒四國，崇和恊。"
                },
                {
                    "paragraph": "爾曷不夾介乂我周王，享天之命？",
                    "zhushu": "夾，近也。汝何不近大見治於我周王，以享天之命，而爲不安乎？夾音恊，注同。重言：享天之命二見本篇上文。"
                },
                {
                    "paragraph": "今爾尚宅爾宅，畋爾田，爾曷不惠王熈天之命？",
                    "zhushu": "今汝殷之諸侯皆尚得居汝常居，臣民皆尚得畋汝故田，汝何不順從王政，廣天之命，而自懷疑乎？"
                },
                {
                    "paragraph": "爾乃迪屢不靜，爾心未愛，",
                    "zhushu": "汝所蹈行，數爲不安，汝心未愛我周故。數，色角反。"
                },
                {
                    "paragraph": "爾乃不大宅天命，爾乃屑播天命。",
                    "zhushu": "汝乃不大居安天命，是汝乃盡播棄天命。"
                },
                {
                    "paragraph": "爾乃自作不典，圖忱于正。",
                    "zhushu": "汝未愛我周播棄天命，是汝乃自爲，不常謀信于正道。"
                },
                {
                    "paragraph": "我惟時其教告之，我惟時其戰要囚之，",
                    "zhushu": "我惟汝如是不謀信于正道，故其教告之，謂訊以文誥；其戰要囚之，謂討其倡亂，執其朋黨。要，一遥反。訊，音信。倡音唱。"
                },
                {
                    "paragraph": "至于再至于三。",
                    "zhushu": "再，謂三監，淮夷叛時。三，謂成王即政又叛。言迪屢不静之事。"
                },
                {
                    "paragraph": "乃有不用我降爾命，我乃其大罰殛之。",
                    "zhushu": "我教告戰要囚汝，巳至再三。汝其有不用我命，我乃大下誅汝，君乃其大罰誅之。殛，紀力反，本又作極。"
                },
                {
                    "paragraph": "非我有周秉德不康寜，乃惟爾自速辜！",
                    "zhushu": "非我有周，執德不安，寜自誅汝？乃惟汝自召罪以取誅。"
                },
                {
                    "paragraph": "王曰：嗚呼！猷告爾有方多士曁殷多士，",
                    "zhushu": "王歎而以道告汝衆方與殷多士。"
                },
                {
                    "paragraph": "今爾奔走，臣我監五祀。",
                    "zhushu": "監謂成周之監，此指謂所遷頑民。殷衆士。今汝奔走來徒臣我，我監五年無過，則得還本土。"
                },
                {
                    "paragraph": "越惟有胥伯小大多正，爾罔不克臬。",
                    "zhushu": "於惟有相長事小大衆正官之人，汝無不能用法。欲其皆用法。臬，魚列反，馬本作㓷。長，丁丈反。"
                },
                {
                    "paragraph": "自作不和，爾惟和哉！爾室不睦，爾惟和哉！爾邑克明，爾惟克勤乃事。",
                    "zhushu": "小大多正，自爲不和。汝有方多士，當和之哉！汝親近室家不睦，汝亦當和之哉！汝邑中能明是，汝惟能勤汝職事。"
                },
                {
                    "paragraph": "爾尚不忌于凶德，亦則以穆穆在乃位。",
                    "zhushu": "汝庶幾不自忌，入于凶德，亦則用敬，敬常在汝位。"
                },
                {
                    "paragraph": "克閱于乃邑謀介。爾乃自時洛邑，尚永力畋爾田，",
                    "zhushu": "汝能使我閱具于汝邑，而以汝所謀爲大，則汝乃用是洛邑，庶幾長力畋汝田矣。言雖遷徙，而以修善得反邑里。閱音恱。"
                },
                {
                    "paragraph": "天惟𢌿矜爾，我有周惟其大介賚爾，",
                    "zhushu": "汝能修善，天惟與汝憐汝。我有周惟其大大賜汝言，受多福之祚。重言：天惟𢌿矜爾。二本篇多士。"
                },
                {
                    "paragraph": "迪簡在王庭，尚爾事，有服在大僚。",
                    "zhushu": "非但受憐賜，又乃蹈大道。在王庭，庶幾修汝事，有所服行在大官。〇重意：迪簡在王庭，尚爾事，有服在大僚。多士夏迪簡在王庭，有服在百僚。"
                },
                {
                    "paragraph": "王曰：嗚呼！多士，爾不克勸忱我命，爾亦則惟不克享，凡民惟曰不享。",
                    "zhushu": "王歎而言曰：衆士！汝不能勸信我命，汝亦則惟不能享天祚矣。凡民亦惟曰不享於汝祚矣。重言：凡民惟曰不享。二前見洛誥。"
                },
                {
                    "paragraph": "爾乃惟逸惟頗，大逺王命，則惟爾多方探天之威，我則致天之罰，離逖爾土。",
                    "zhushu": "若爾乃爲逸豫頗僻，大棄王命，則惟汝衆，方取天之威，我則致行天罰，離逺汝七，將逺徙之。頗，破多反。探，吐南反。僻，匹亦反。重意：我則致天之罰。多士。予亦致天之罰。湯誓。致天之罰。"
                },
                {
                    "paragraph": "王曰：我不惟多誥，我惟祗告爾命。",
                    "zhushu": "我不惟多誥汝而巳，我惟敬告汝吉凶之命。"
                },
                {
                    "paragraph": "又曰：時惟爾𥘉不克敬于和，則無我怨。",
                    "zhushu": "又誥汝是惟汝𥘉不能敬于和道，故誅汝。汝無我怨解。所以再三加誅之意。"
                }
            ]
        },
        {
            "name": "周書立政第二十一",
            "paragraphs": [
                {
                    "paragraph": "周書立政第二十一",
                    "zhushu": "",
                    "type": 1
                },
                {
                    "paragraph": "周公作立政。",
                    "zhushu": "周公旣致政成王，恐其怠忽，故以君臣立政爲戒。"
                },
                {
                    "paragraph": "立政。",
                    "zhushu": "言用臣當共立政，故以名篇。"
                },
                {
                    "paragraph": "周公若曰：拜手稽首，告嗣天子王矣。",
                    "zhushu": "順古道，盡禮致敬，告成王。言嗣天子今巳爲王矣，不可不愼。盡，津忍反，下同。重言：拜手稽首四。召誥二本篇二。"
                },
                {
                    "paragraph": "用咸戒于王，曰：王左右常伯、常任、凖人、綴衣、虎賁。",
                    "zhushu": "周公用王所立政之事，皆戒於王曰：常所長事，常所委任，謂三公六卿。凖人平法，謂士官。綴衣掌衣服，虎賁以武力事王，皆左右近臣，冝得其人。任，而鴆反。凖，之允反。綴，徐丁衛反，又丁劣反。賁音奔。長，丁丈反，除篇末文主以長，音直良反，餘並同。"
                },
                {
                    "paragraph": "周公曰：嗚呼！休兹知恤，鮮哉！",
                    "zhushu": "歎此五者，立政之本，知憂得其人者少。鮮，息淺反。"
                },
                {
                    "paragraph": "古之人迪惟有夏，乃有室大競，𦯈俊，尊上帝",
                    "zhushu": "古之人道，惟有夏禹之時，乃有卿大夫，室家大強，猶乃招呼賢俊，與共尊事上天。𦯈音喻。"
                },
                {
                    "paragraph": "迪，知忱恂于九德之行。",
                    "zhushu": "禹之臣蹈知誠信於九德之行，謂賢智大臣。九德，皐陶所謀。忱，市林反。恂音荀。行如字，徐下孟反。重意：迪知忱恂于九德之行。皐陶謨亦行有九德。"
                },
                {
                    "paragraph": "乃敢告教厥后曰，拜手稽首后矣，曰：宅乃事，宅乃牧，宅乃凖，兹惟后矣。",
                    "zhushu": "知九德之臣，乃敢告教其君以立政。君矣，亦猶王矣。宅，居也，居汝事。六卿掌事者。牧，牧民。九州之伯，居内外之官及平法者，皆得其人，則此惟君矣。"
                },
                {
                    "paragraph": "謀面用丕訓德，則乃宅人，兹乃三宅無義民。",
                    "zhushu": "謀所面見之事無疑，則能用大順德，乃能居賢人于衆官。若此，則乃能三居無義民，大罪宥之四裔，次九州之外，次中國之外。"
                },
                {
                    "paragraph": "桀德，惟乃弗作往任，是惟暴德，罔後。",
                    "zhushu": "桀之爲德，惟乃不爲其先王之法，往所委任，是惟暴德之人，故絶丗無後。"
                },
                {
                    "paragraph": "亦越成湯陟，丕𨤲上帝之耿命。",
                    "zhushu": "桀之昬亂，亦於成湯之道得升，大賜上天之光，命王天下。𨤲，力之反。耿，工逈反，徐公頴反，又公永反，下同。王，往况反，下王有同。"
                },
                {
                    "paragraph": "乃用三有宅，克即宅，曰三有俊，克即俊。",
                    "zhushu": "湯乃用三有居惡人之法，能使就其居言服罪。又曰：能用剛、柔、正、直三德之俊，能就其俊事言明德。"
                },
                {
                    "paragraph": "嚴惟丕式，克用三宅三俊。",
                    "zhushu": "言湯所以能嚴威，惟可大法象者，以能用三居三德之法。"
                },
                {
                    "paragraph": "其在商邑，用恊于厥邑。其在四方，用丕式見德。",
                    "zhushu": "湯在商邑，用三宅三俊之道和其邑。其在四方，用是大法，見其聖德。言逺近化。見，賢遍反，下注同。"
                },
                {
                    "paragraph": "嗚呼！其在受德，暋惟羞刑暴德之人，同于厥邦。",
                    "zhushu": "受德，紂字，帝乙愛焉，爲作善字，而反大惡自強，惟進用刑，與暴德之人同于其國，並爲威虐。受德，馬云：受所爲德也。𢾞，眉謹反，徐亡巾反，一音閔。爲作，上于僞反，下爲之同。強，其丈反。"
                },
                {
                    "paragraph": "乃惟庶習逸德之人，同于厥政。",
                    "zhushu": "乃惟衆習爲過德之人，同于其政，言不任賢。"
                },
                {
                    "paragraph": "帝欽罰之，乃伻我有夏式商受命，奄甸萬姓。",
                    "zhushu": "天以紂惡，故敬罰之。乃使我周家王有華夏，得用商所受天命，同治萬姓。言皇天無親佑有德。伻，普耕反，徐敷耕反，又甫耕反。重言：式商受命二一見仲虺。"
                },
                {
                    "paragraph": "亦越文王、武王克知三有宅心，灼見三有俊心。",
                    "zhushu": "紂之不善，亦於文武之道大行，以能知三有居惡人之心，灼然見三有賢俊之心。"
                },
                {
                    "paragraph": "以敬事上帝，立民長伯。",
                    "zhushu": "言文武知三宅三俊，故能以敬事上天，立民正長，謂郊祀天，建諸侯。"
                },
                {
                    "paragraph": "立政：任人、凖夫、牧，作三事。",
                    "zhushu": "文武亦法禹湯以立政，常任凖人及牧，治爲天地人之三事。"
                },
                {
                    "paragraph": "虎賁、綴衣、趣馬小尹、",
                    "zhushu": "趣馬，掌馬之官。言此三者，雖小官長，必慎擇其人。趣，七口反。"
                },
                {
                    "paragraph": "左右𢹂僕，百司庻府。",
                    "zhushu": "雖左右𢹂持器物之僕及百官有司主券契藏吏，亦皆擇人。劵，音勸。契，苦計反。藏，才浪反。"
                },
                {
                    "paragraph": "大都小伯、藝人、表臣百司、",
                    "zhushu": "小臣猶皆慎擇其人，况大都邑之小長，以道藝爲表幹之臣，及百官有司之職，可以非其任乎？"
                },
                {
                    "paragraph": "太史、尹伯，庻常吉士。",
                    "zhushu": "太史，下大夫，掌邦六典之貳。尹伯長官大夫及衆掌常事之善士。皆得其人。"
                },
                {
                    "paragraph": "司徒、司馬、司空、亞旅。",
                    "zhushu": "此有三卿及次卿、衆大夫，則是文、武未伐紂時，舉文、武之功以爲法則。重言：司徒司馬司空亞旅。三牧誓本篇梓材亞旅作尹旅。"
                },
                {
                    "paragraph": "夷、微、盧烝。三亳阪尹。",
                    "zhushu": "蠻夷、微、盧之衆師及亳人之歸文王者三所爲之立監，及阪地之尹長皆用賢。阪音反。"
                },
                {
                    "paragraph": "文王惟克厥宅心，乃克立兹常事司牧人，以克俊有德。",
                    "zhushu": "文王惟其能居心逺惡舉善，乃能立此常事，司牧人，用能俊有德者。逺，于萬反。"
                },
                {
                    "paragraph": "文王罔攸兼于庻言。庻獄庻慎，惟有司之牧夫，",
                    "zhushu": "文王無所兼知於毀譽，衆言及衆刑獄，衆當所慎之事，及惟慎擇有司牧夫而巳。勞于求才，逸於任賢。譽音餘，又如字。重言：惟有司之牧夫。又篇末。○庻獄庻慎。又下文三。"
                },
                {
                    "paragraph": "是訓用違。庻獄庻慎，文王罔敢知于兹。",
                    "zhushu": "是萬民順法用違法，衆獄衆慎之事，文王一無敢自知於此，委任賢能而巳。"
                },
                {
                    "paragraph": "亦越武王率惟敉功，不敢替厥義德，",
                    "zhushu": "亦於武王，循惟文王撫安天下之功，不敢廢其義德，奉遵父道。敉，亡婢反。"
                },
                {
                    "paragraph": "率惟謀從容德，以並受此丕丕基。",
                    "zhushu": "武王循惟謀從文王寛容之德，故君臣以並受此大大之基業，傳之子孫。傳，直專反。重意：以並受此丕丕基。大誥弼我丕丕基。"
                },
                {
                    "paragraph": "嗚呼！孺子王矣，",
                    "zhushu": "歎稚子今以爲王矣，不可不勤法祖考之德。重言：孺子王矣三下文二。"
                },
                {
                    "paragraph": "繼自今我其立政。立事、凖人、牧夫。我其克灼知厥若，丕乃俾亂，",
                    "zhushu": "繼自今巳往，我其立政大臣，立事小臣，及凖人、牧夫，我其能灼然知其順者，則大乃使治之。言知臣下之勤勞，然後莫不盡心力。俾，必爾反，下同。重言：立政、立事二重，見下文。"
                },
                {
                    "paragraph": "相我受民，和我庶獄庶愼。時則勿有間之，",
                    "zhushu": "能治我所受天民，和平我衆獄衆愼之事，如是，則勿有以代之。言不可復變。相，如字，馬息亮反，下勱相同。間，間厠之間。"
                },
                {
                    "paragraph": "自一話一言。我則末惟成德之彦，以乂我受民。",
                    "zhushu": "言政當用一善，善在一言而巳。欲其口無擇言。如此，我則終惟有成德之美，以治我所受之民。話，戸怪反。"
                },
                {
                    "paragraph": "嗚呼！予旦巳受人之徽言，咸告孺子王矣。",
                    "zhushu": "歎所受賢聖說禹、湯之美言，皆以告稚子王矣。稚，直吏反，亦作稺。"
                },
                {
                    "paragraph": "繼自今文子文孫，其勿誤于庶獄庶愼，惟正是乂之。",
                    "zhushu": "文子文孫，文王之子孫。從今以往，惟以正是之道治衆獄，衆愼。其勿誤。"
                },
                {
                    "paragraph": "自古商人，亦越我周文王立政，立事、牧夫、凖人。則克宅之，克由繹之，兹乃俾乂。",
                    "zhushu": "言用古商湯，亦於我周文王立政立事，用賢人之法，能居之於心，能用陳之，此乃使天下治。繹音亦。"
                },
                {
                    "paragraph": "國則罔有立政，用憸人，不訓于德，是罔顯在厥丗。",
                    "zhushu": "商、周賢聖之國，則無有立政用憸利之人者。憸人不順於德，是使其君無顯名在其丗。憸，息廉反，徐七漸反，本作𢘁，同。憸利之人，馬云：憸利，佞人也。"
                },
                {
                    "paragraph": "繼自今立政，其勿以憸人，其惟吉士，用勱相我國家。",
                    "zhushu": "立政之臣，惟以吉士，用勉治我國家。勱，音邁。重言：其惟吉士二本篇景命。"
                },
                {
                    "paragraph": "今文子文孫，孺子王矣，",
                    "zhushu": "告文王之子孫，言稚子以即政爲王矣，所以厚戒。"
                },
                {
                    "paragraph": "其勿誤于庶獄，惟有司之牧夫。",
                    "zhushu": "獨言衆獄，有司欲其重刑愼官人。重言：惟有司之牧夫。二見上文。"
                },
                {
                    "paragraph": "其克詰爾戎兵，以陟禹之迹，",
                    "zhushu": "其當能治汝戎服兵器，威懷並設，以升禹治水之舊迹。詰，起一反，馬云：實也。"
                },
                {
                    "paragraph": "方行天下，至于海表，罔有不服。",
                    "zhushu": "方四方海表，蠻夷戎狄，無有不服化者。"
                },
                {
                    "paragraph": "以覲文王之耿光，以揚武王之大烈。",
                    "zhushu": "能使四夷賔服，所以見祖之光明，揚父之大業。"
                },
                {
                    "paragraph": "嗚呼！繼自今後王立政，其惟克用常人。",
                    "zhushu": "其惟能用賢才爲常人，不可以天官有所私。"
                },
                {
                    "paragraph": "周公若曰：太史、",
                    "zhushu": "順其事，并告太史。"
                },
                {
                    "paragraph": "司寇蘇公，式敬爾由獄，以長我王國。",
                    "zhushu": "忿生爲武王司寇，封蘇國。能用法，敬汝所用之獄，以長施行於我王國。言主獄當求蘇公之比。比，必二反，又如字。"
                },
                {
                    "paragraph": "兹式有愼，以列用中罰。",
                    "zhushu": "此法有所愼行必以其列用中罰不輕不重蘇公所行太史掌六典有廢置官人之制故告之愼行如字"
                }
            ]
        },
        {
            "name": "周書周官第二十二",
            "paragraphs": [
                {
                    "paragraph": "周書周官第二十二",
                    "zhushu": "",
                    "type": 1
                },
                {
                    "paragraph": "成王旣黜殷命，滅淮夷，",
                    "zhushu": "黜殷在周公東征時，滅淮夷在成王即政後。事相因，故連言之。"
                },
                {
                    "paragraph": "還歸在豐，作周官。",
                    "zhushu": "成王雖作洛邑，猶還西周。還音旋，徐音全。"
                },
                {
                    "paragraph": "周官。",
                    "zhushu": "言周家設官分職用人之法。"
                },
                {
                    "paragraph": "惟周王撫萬邦，廵侯甸，",
                    "zhushu": "即政撫萬國，廵行天下，侯服甸服。行，下孟反。"
                },
                {
                    "paragraph": "四征弗庭，綏厥兆民，",
                    "zhushu": "四面征討諸侯之不直者，所以安其兆民。十億曰兆，言多。"
                },
                {
                    "paragraph": "六服羣辟，罔不承德，歸于宗周，董正治官。",
                    "zhushu": "六服諸侯，奉承周德，言恊服還歸於豐，督正治理職司之百官。辟，必亦反。治，直吏反，下至冡宰經注同。"
                },
                {
                    "paragraph": "王曰：若昔大猷，制治于未亂，保邦于未危，",
                    "zhushu": "言當順古大道，制治安國，必于未亂未危之前，思患預防之。"
                },
                {
                    "paragraph": "曰唐虞稽古，建官惟百，内有百揆四岳，外有州牧侯伯。",
                    "zhushu": "道堯舜考古以建百官，内置百揆四岳，象天之有五行。外置州牧十二及五國之長，上下相維，外内咸治。言有法。長，丁丈反，下官長、助長、君長同。重意：唐虞稽古，見堯典、舜典。大禹、皐陶若稽古。"
                },
                {
                    "paragraph": "庶政惟和，萬國咸寜。",
                    "zhushu": "官職有序，故衆政惟和，萬國皆安，所以爲至治。重意：萬國咸寜。大禹謨：萬邦咸寜。洛誥：冏命：萬邦咸休。"
                },
                {
                    "paragraph": "夏商官倍，亦克用乂。",
                    "zhushu": "禹湯建官二百，亦能用治，言不及唐虞之清要。"
                },
                {
                    "paragraph": "明王立政，不惟其官，惟其人。",
                    "zhushu": "言聖帝明王立政修教，不惟多其官，惟在得其人。○重意：不惟其官，惟其人。咸有一德，左右惟其人。又下文官不必備，惟其人。"
                },
                {
                    "paragraph": "今予小子，祗勤于德，夙夜不逮。",
                    "zhushu": "今我小子敬勤於德，雖夙夜匪懈，不能及古人。言自有極。逮音代，又大計反。懈，佳賣反。重言：今，予小子二君奭本篇。"
                },
                {
                    "paragraph": "仰惟前代時若，訓迪厥官。",
                    "zhushu": "言仰惟先代之法是順訓，蹈其所建官而則之，不敢自同堯舜之官，準擬夏殷而蹈之。"
                },
                {
                    "paragraph": "立太師、太傅、太保。兹惟三公，論道經邦，爕理隂陽，",
                    "zhushu": "師，天子所師法。傅，傅相天子。保，保安天子於德義者。此惟三公之任，佐王論道，以經緯國事，和理隂陽。言有德乃堪之。爕，素協反。相，息亮反。"
                },
                {
                    "paragraph": "官不必備，惟其人。",
                    "zhushu": "三公之官，不必備貟，惟其人有德乃處之。處，昌慮反。"
                },
                {
                    "paragraph": "少師、少傅、少保，曰三孤。",
                    "zhushu": "此三官名曰三孤。孤，特也。言卑於公，尊於卿，特置此三者。少，詩照反，下同。"
                },
                {
                    "paragraph": "貳公弘化，寅亮天地，弼予一人。",
                    "zhushu": "副貳三公，弘大道化，敬信天地之教，以輔我一人之治。重言：弼予一人。二前見泰誓，又奉予一人。湯誓予一人。微子之命，毗予一人。"
                },
                {
                    "paragraph": "冡宰掌邦治，統百官，均四海。",
                    "zhushu": "天官卿稱太宰，主國政治，統理百官，均平四海之内。邦國。言任大。重意：統百官說命緫百官。"
                },
                {
                    "paragraph": "司徒掌邦教，敷五典，擾兆民。",
                    "zhushu": "地官卿司徒，主國教化，布五常之教，以安和天下衆民，使小大恊睦。擾，而小反，徐又音饒。重意：敷五典，君牙弘敷五典，舜典。愼徽五典。"
                },
                {
                    "paragraph": "宗伯掌邦禮，治神人，和上下。",
                    "zhushu": "春官卿，宗廟官長，主國禮，治天地神祇、人鬼之事，及國之吉凶軍賔，嘉五禮，以和上下尊卑等列。"
                },
                {
                    "paragraph": "司馬掌邦政，統六師，平邦國。",
                    "zhushu": "夏官卿主戎馬之事，掌國征伐，統正六軍，平治王邦四方國之亂者。重意：統六師，嗣征。掌六帥。"
                },
                {
                    "paragraph": "司寇掌邦禁，詰姦慝，刑暴亂。",
                    "zhushu": "秋官卿，主寇賊法禁，治姦惡，刑強暴作亂者。夏司馬，計惡助長物。秋司寇，刑姦順時殺。慝，吐得反。"
                },
                {
                    "paragraph": "司空掌邦土，居四民，時地利。",
                    "zhushu": "冬官卿，主國空土以居民。上農工商四人，使順天時，分地利授之。土能吐生百榖，故曰土。"
                },
                {
                    "paragraph": "六卿分職，各率其屬，以倡九牧，阜成兆民。",
                    "zhushu": "六卿各率其屬官，大夫、士治其所分之職，以倡導九州牧伯爲政，大成，兆民之性命，皆能其官，則政治。倡，尺亮反，下同。阜，音負。治，直吏反。"
                },
                {
                    "paragraph": "六年，五服一朝。",
                    "zhushu": "五服，侯、甸、男、采、衛，六年一朝，㑹京師。朝，直遥反。"
                },
                {
                    "paragraph": "又六年王乃時廵，考制度于四岳。",
                    "zhushu": "周制，十二年一廵守，春東、夏南，秋西、冬北，故曰時廵。考正制度禮法于四岳之下，如虞帝廵守然。守音狩，下同，本亦作狩。重意：又六年，王乃時廵。舜典：五載一廵守。"
                },
                {
                    "paragraph": "諸侯各朝于方岳，大明黜陟。",
                    "zhushu": "覲四方諸侯，各朝于方岳之下，大明考績黜陟之法。黜，丑律反，貶下也。重意：諸侯各朝于方岳。舜典：羣后四朝。〇大明黜陟。舜典：黜陟幽明。"
                },
                {
                    "paragraph": "王曰：嗚呼！凡我有官君子，欽乃有司，慎乃出令。令出惟行，弗惟反。",
                    "zhushu": "有官君子、大夫已上，歎而戒之，使敬汝所司，慎汝出令。從政之本。令出必惟行之，不惟反改。若二三其令，亂之道。上，時掌反。"
                },
                {
                    "paragraph": "以公㓕私，民其允懷。",
                    "zhushu": "從政以公平㓕私情，則民其信歸之。"
                },
                {
                    "paragraph": "學古入官，議事以制，政乃不迷。",
                    "zhushu": "言當先學古訓，然後入官治政。凡制事必以古義議度終始，政乃不迷錯。度，徒洛反。"
                },
                {
                    "paragraph": "其爾典常作之師，無以利口亂厥官。",
                    "zhushu": "其汝爲政，當以舊典常故事爲師法，無以利口辯佞亂其官。"
                },
                {
                    "paragraph": "蓄疑敗謀，怠忽荒政。不學牆面，莅事惟煩。",
                    "zhushu": "積疑不决，必敗其謀。怠惰忽畧，必亂其政。人而不學，其猶正牆面而立，臨政事必煩蓄。勑六反。莅音利，又音𩔖。"
                },
                {
                    "paragraph": "戒爾卿士，功崇惟志，業廣惟勤。惟克果斷，乃罔後艱。",
                    "zhushu": "此戒凡有官位，但言卿士，舉其掌事者。功髙由志，業廣由勤，惟能果斷行事，乃無後難。言多疑必致患。斷，丁亂反，下注同。"
                },
                {
                    "paragraph": "位不期驕，禄不期侈。",
                    "zhushu": "貴不與驕期，而驕自至，冨不與侈期，而侈自來。驕侈以行己，所以速亡。"
                },
                {
                    "paragraph": "恭儉惟德，無載爾僞。",
                    "zhushu": "言當恭儉，惟以立德，無行姦僞。"
                },
                {
                    "paragraph": "作德心逸日休，作僞心勞日拙。",
                    "zhushu": "爲德直道而行，於心逸豫，而名日美；爲僞，飾巧百端，於心勞苦，而事日拙，不可爲。"
                },
                {
                    "paragraph": "居寵思危，罔不惟畏，弗畏入畏。",
                    "zhushu": "言雖居貴寵，當思危懼，無所不畏。若乃不畏，則入可畏之刑。"
                },
                {
                    "paragraph": "推賢讓能，庻官乃和，不和政厖。",
                    "zhushu": "賢能相讓，俊乂在官，所以和諧厖亂也。厖，武江反。"
                },
                {
                    "paragraph": "舉能其官，惟爾之能。稱匪其人，惟爾不任。",
                    "zhushu": "所舉能修其官，亦惟汝之功能；舉非其人，亦惟汝之不勝其任。勝，音升。"
                },
                {
                    "paragraph": "王曰：嗚呼！三事曁大夫。敬爾有官，亂爾有政，",
                    "zhushu": "歎而勑之。公卿巳下，各敬居汝所有之官，治汝所有之職。"
                },
                {
                    "paragraph": "以佑乃辟。永康兆民，萬邦惟無斁。",
                    "zhushu": "言當敬治官政，以助汝君長，安天下兆民，則天下萬國惟乃無厭我周德。斁音亦。長，直艮反。厭，於豔反。"
                },
                {
                    "paragraph": "成王旣伐東夷，肅愼來賀。",
                    "zhushu": "海東諸夷，駒麗、扶餘、馯貃之屬，武王克商，皆通道焉。成王即政而叛，王伐而服之，故肅愼氏來賀。肅愼，馬本作息愼，云北夷也。駒，俱付反，又如字。麗，力支反。馯，戸旦反，地理志音寒。貃，孟白反，說文作貉，北方豸種。孔子曰：貉之言貃，貃惡也。"
                },
                {
                    "paragraph": "王俾榮伯作賄肅愼之命。",
                    "zhushu": "榮，國名。同姓諸侯爲卿大夫。王使之爲命書，以幣賄賜肅愼之夷亡。俾，必爾反，馬本作辨。"
                },
                {
                    "paragraph": "周公在豐，",
                    "zhushu": "致政老歸。"
                },
                {
                    "paragraph": "將没，欲葬成周。",
                    "zhushu": "已所營作，示始終念之。"
                },
                {
                    "paragraph": "公薨，成王葬于畢，",
                    "zhushu": "不敢臣周公，故使近文、武之墓。近，附近之近。"
                },
                {
                    "paragraph": "告周公，作亳姑。",
                    "zhushu": "周公徙奄君於毫姑，因告柩以葬畢之義，并及奄君。已定亳姑，言所遷之功成。亡柩，其乆反。"
                }
            ]
        },
        {
            "name": "周書君陳第二十三",
            "paragraphs": [
                {
                    "paragraph": "周書君陳第二十三",
                    "zhushu": "",
                    "type": 1
                },
                {
                    "paragraph": "周公旣没，命君陳分正東郊成周，",
                    "zhushu": "成王重周公所營，故命君陳分居正東郊成周之邑里，官司君陳。鄭注禮記云：周公之子。"
                },
                {
                    "paragraph": "作君陳。",
                    "zhushu": "作書命之。"
                },
                {
                    "paragraph": "君陳。",
                    "zhushu": "臣，名也，因以名篇。"
                },
                {
                    "paragraph": "王若曰：君陳，惟爾令德孝恭。",
                    "zhushu": "言其有令德，善事父母，行己以恭。"
                },
                {
                    "paragraph": "惟孝，友于兄弟，克施有政。",
                    "zhushu": "言善父母者，必友于兄弟，能施有政令。"
                },
                {
                    "paragraph": "命汝尹兹東郊，敬哉！",
                    "zhushu": "正此東郊，監殷頑民，教訓之。監，工銜反。重意：尹兹東郊。微子之命，尹兹東夏。重言：敬哉五。康誥二。洛誥、蔡仲之命本篇各一。又皐陶謨：敬哉有上。"
                },
                {
                    "paragraph": "昔周公師保萬民，民懷其德。往愼乃司，兹率厥常。",
                    "zhushu": "言周公師安天下之民，民歸其德，今往承其業，當愼汝所主，此循其常法而教訓之。"
                },
                {
                    "paragraph": "懋昭周公之訓，惟民其乂。",
                    "zhushu": "勉明周公之教，惟民其治。懋音茂。"
                },
                {
                    "paragraph": "我聞曰：至治馨香，感于神明。黍稷非馨，明德惟馨。",
                    "zhushu": "所聞上古聖賢之言，政治之至者，芬芳馨氣，動於神明。所謂芬芳，非黍稷之氣，乃明德之馨，勵之以德。治，直吏反，下住政治同。重言：我聞曰：六無浼二。康誥、多土、本篇、畢命各一。重意：至治馨香，感于神明。酒誥：弗惟德馨香，祀登聞于天。吕刑：罔有馨香德刑。發聞惟腥。互註：見前蔡仲之命。"
                },
                {
                    "paragraph": "爾尚式時周公之猷訓，惟日孜孜，無敢逸豫。",
                    "zhushu": "汝庶幾用是周公之道教殷民，惟當日孜孜勤行之，無敢自寛暇逸豫。孜。音兹。重意：惟日孜孜益稷，予思日孜孜。"
                },
                {
                    "paragraph": "凡人未見聖，若不克見。旣見聖，亦不克由聖。",
                    "zhushu": "此言凡人有𥘉無終，未見聖道，如不能得見，巳見聖道，亦不能用之，所以無成。"
                },
                {
                    "paragraph": "爾其戒哉！爾惟風，下民惟草。",
                    "zhushu": "汝戒勿爲！凡人之行，民從上教而變，猶草應風而偃，不可不愼。行，下孟反，下德行同。應，應對之應。重言：爾其戒哉二。前見泰誓。"
                },
                {
                    "paragraph": "圖厥政，莫或不艱，有廢有興，出入自爾師虞，庶言同則繹。",
                    "zhushu": "謀其政，無有不先。慮其難，有所廢，有所起。出納之事，當用汝衆言度之。衆言同，則陳而布之，禁其專。繹音亦。度，待洛反。重言：圖厥政三，多方二。本篇一。互註：記緇衣君陳曰。出入自爾師虞庶言同。注云。言出内政教。尚由汝衆之所謀度。衆言同乃行之。政教當由一也。"
                },
                {
                    "paragraph": "爾有嘉謀嘉猷，則入告爾后于内，爾乃順之于外，",
                    "zhushu": "汝有善謀善道，則入告汝君於内，汝乃順行之於外。"
                },
                {
                    "paragraph": "曰：斯謀斯猷，惟我后之德。",
                    "zhushu": "此善謀，此善道，惟我君之德。善則稱君，人臣之義。"
                },
                {
                    "paragraph": "嗚呼！臣人咸若時，惟良顯哉。",
                    "zhushu": "歎而美之曰：臣於人者，皆順此道，是惟良臣，則君顯明於丗。重言：臣人咸若時。皐陶謨：咸若時。互註：記坊記。子云。善則稱君。過則稱己。則民作忠。君陳曰。爾有嘉謀嘉猷。入告爾君于内。女乃順之于外。曰：此謀此猷。惟我君之德。於乎。是惟良顯哉。注云：美君之德。"
                },
                {
                    "paragraph": "王曰：君陳，爾惟弘周公丕訓，無依勢作威，無𠋣法以削。",
                    "zhushu": "汝爲政，當闡大周公之大訓，無乗勢位，作威人上，無𠋣法制，以行刻削之政。"
                },
                {
                    "paragraph": "寛而有制，從容以和。",
                    "zhushu": "寛不失制，動不失和，德教之治。從七容反。"
                },
                {
                    "paragraph": "殷民在辟，予曰辟，爾惟勿辟；予曰宥，爾惟勿宥，惟厥中。",
                    "zhushu": "殷人有罪在刑法者，我曰：刑之，汝勿刑。我曰：赦宥，汝勿宥。惟其當以中正平理斷之。辟，婢亦反，下同。中，如字，或丁仲反。斷，丁亂反。重意：惟厥中，大禹謨：允執厥中，民恊于中。吕刑，故乃明于刑之中。"
                },
                {
                    "paragraph": "有弗若于汝政，弗化于汝訓，辟以止辟，乃辟。",
                    "zhushu": "有不順於汝政，不變於汝教，刑之而懲止，犯刑者乃刑之。"
                },
                {
                    "paragraph": "狃于姦宄，敗常亂俗，三細不宥。",
                    "zhushu": "習於姦宄凶惡，毀敗五常之道，以亂風俗之教，罪雖小，二犯不赦，所以絶惡源。狃，女九反。"
                },
                {
                    "paragraph": "爾無忿疾于頑，無求備于一夫。",
                    "zhushu": "人有頑嚚不喻，汝當訓之，無忿怒疾之。使人當器之，無責備于一夫。重意：無求備于一夫。伊訓：與人不求備。"
                },
                {
                    "paragraph": "必有忍，其乃有濟，有容，德乃大。",
                    "zhushu": "爲人君長，必有所含忍，其乃有所成。有所包容，德乃爲大。欲其忍恥藏垢。長，誅丈反。"
                },
                {
                    "paragraph": "簡厥修，亦簡其或不修。",
                    "zhushu": "簡别其德行修者，亦别其有不修者。善以勸能，惡以沮否。别，彼列反。阻，在汝反。否，方九反，又音鄙。"
                },
                {
                    "paragraph": "進厥良，以率其或不良。",
                    "zhushu": "進顯其賢良者，以率勉其有不良者，使爲善。"
                },
                {
                    "paragraph": "惟民生厚，因物有遷，",
                    "zhushu": "言人自然之性敦厚，因所見所習之物有變遷之道，故必愼所以示之。"
                },
                {
                    "paragraph": "違上所命，從厥攸好。",
                    "zhushu": "人之於上，不從其令，從其所好，故人主不可不愼所好。好，呼報反。"
                },
                {
                    "paragraph": "爾克敬典在德，時乃罔不變，允升于大猷，",
                    "zhushu": "汝治人能敬常在道德，是乃無不變化其政教，則信升于大道。"
                },
                {
                    "paragraph": "惟予一人膺受多福，",
                    "zhushu": "汝能升大道，則惟我一人，亦當受其多福。無凶危，重言：惟予一人。二本篇康王之誥。又景命：惟予一人無良。重意：惟予一人，膺受多福。畢命予小子，永膺多福。"
                },
                {
                    "paragraph": "其爾之休，終有辭於永丗。",
                    "zhushu": "非但我受多福而巳，其汝之美名，亦終見稱誦於長丗，没而不朽。長，如字。朽，許乆反。"
                }
            ]
        },
        {
            "name": "周書顧命第二十四",
            "paragraphs": [
                {
                    "paragraph": "周書顧命第二十四",
                    "zhushu": "",
                    "type": 1
                },
                {
                    "paragraph": "成王將崩，命召公、畢公，",
                    "zhushu": "二公爲二伯，中分天下而治之。治，直吏反。"
                },
                {
                    "paragraph": "率諸侯相康王，作顧命。",
                    "zhushu": "臨終之命曰顧命。相，息亮反。顧，工戸反。命，馬云：成王將崩，顧念康王，命召公、畢公率諸侯輔相之。"
                },
                {
                    "paragraph": "顧命。",
                    "zhushu": "實命羣臣，叙以要言。"
                },
                {
                    "paragraph": "惟四月哉生魄，王不懌。",
                    "zhushu": "成王崩年之四月，始生魄，月十六日，王有疾，故不恱。懌。懌音亦，馬本作不釋，云：不釋，疾不解也。重意：惟四月哉生魄。武成：厥四月哉生明。康誥：惟三月哉生魄。"
                },
                {
                    "paragraph": "甲子，王乃洮頮水，相被冕服，憑玉几。",
                    "zhushu": "王大發大命，臨羣臣，必齋戒沭浴。今疾病，故但洮盥頮面，扶相者，被以冠冕，加朝服，慿玉几以出命。洮，他刀反，徐音逃，馬云：洮，洮髪也。頮音悔，說文作沬，云：古文作頮。馬云：頮，頮面也。被，皮義反，徐扶僞反，注同。慿，皮氷反，下同。說文作凭，云：依凡也。字林同，父氷反。齋，側皆反。盥音管，又音灌。朝，直遥反。重言：慿玉几二重，見篇末。"
                },
                {
                    "paragraph": "乃同召太保奭、芮伯、彤伯、畢公、衛侯、毛公、",
                    "zhushu": "同召六卿，下至御治事，太保、畢、毛稱公，則三公矣。此先後六卿次第。冡宰第一，召公領之；司徒第二，芮伯爲之；宗伯第三，彤伯爲之；司馬第四，畢公領之；司冦第五，衛侯爲之；司空第六，毛公領之。召、芮、彤、畢、衛、毛，皆國名，入爲天子公卿。奭，音釋。芮，如銳反。彤，徒冬反。"
                },
                {
                    "paragraph": "師氏、虎臣、百尹、御事。",
                    "zhushu": "師氏，大夫官虎臣。虎賁氏。百尹，百官之長及諸御治事者。賁，音奔。長，丁丈反。"
                },
                {
                    "paragraph": "王曰：嗚呼！疾大漸惟幾，",
                    "zhushu": "自歎其疾大進，篤推危殆。幾音機，徐音畿，下同。"
                },
                {
                    "paragraph": "病日臻。旣彌留，恐不獲誓言嗣，兹予審訓命汝。",
                    "zhushu": "病日至，言困甚，已乆留，言無瘳，恐不得結信，岀言嗣續我志。以此故，我詳䉒教命汝。瘳，勑留反。"
                },
                {
                    "paragraph": "昔君文王、武王，宣重光，奠麗陳教則肄，",
                    "zhushu": "言昔先君文武，布其重光累聖之德，定天命，施陳教，則勤勞重光。上直龍反，馬云：日月星也。大極上元，十一月朔旦冬至，日月如疊璧，五星如連珠，故曰重光。麗，力馳反。肄，徐以至反，又音以制反。重意：宣重光舜典，重華恊于帝。"
                },
                {
                    "paragraph": "肄不違，用克逹殷集大命。",
                    "zhushu": "文武定命陳教，雖勞而不違道，故能通殷爲周，成其大命。"
                },
                {
                    "paragraph": "在後之侗，敬迓天威，嗣守文武大訓，無敢昬逾。",
                    "zhushu": "在文武後之侗稚，成王自斤，敬迎天之威命。言奉順繼守文武大教，無敢昬亂逾越。言戰傈畏懼。侗，徐音同，又勑動反，馬本作詷，云：共也。斥，昌亦反。重意：嗣守文武，大訓君牙。嗣守文武，成康遺緒。"
                },
                {
                    "paragraph": "今天降疾殆，弗興弗悟。爾尚明時朕言，",
                    "zhushu": "今天下疾我身甚危殆，不起不悟言必死。汝當庻幾明是我言勿忽畧。"
                },
                {
                    "paragraph": "用敬保元子釗弘濟于艱難，",
                    "zhushu": "用奉我言，敬安太子釗。釗，康王名。大渡於艱難，勤德政。釗，姜遼反，又音昭，徐之肴反。"
                },
                {
                    "paragraph": "柔逺能邇，安勸小大庻邦。",
                    "zhushu": "言當和逺，又能和近，安小大衆國，勸使爲善。重言：柔逺能邇。三舜典本篇。文侯。"
                },
                {
                    "paragraph": "思夫人自亂於威儀，爾無以釗冐貢于非幾。",
                    "zhushu": "羣臣皆冝思夫人。夫人自治，正於威儀，有威可畏，有儀可象，然後足以率人。汝無以釗冒進于非危之事。夫人，如字，注同。冐，亡報反，一音墨，馬、鄭、王作朂。貢，如字，馬、鄭、王作贑，音勑用反，馬云：䧟也。"
                },
                {
                    "paragraph": "兹旣受命，還，",
                    "zhushu": "此羣臣已受顧命，各還本位。"
                },
                {
                    "paragraph": "出綴衣于庭。越翼日乙丑，王崩。",
                    "zhushu": "綴衣幄帳，羣臣旣退。徹出幄帳於庭。王寢於北墉下，東首。反𥘉生，於其明日王崩。出如字，徐尺遂反。綴，丁衛反，下同。王崩，馬本作成王崩，注云：安民立政曰成。幄，於角反，下同。墉音容，本亦作牖。首，手又反。"
                },
                {
                    "paragraph": "太保命仲桓、南宫毛，",
                    "zhushu": "冡宰攝政，故命二臣相毛名。"
                },
                {
                    "paragraph": "俾爰齊侯吕伋，以二干戈虎賁百人，逆子釗于南門之外，",
                    "zhushu": "臣子皆侍左右，將正太子之尊，故出於路寢門外。使桓、毛二臣各執干戈於齊侯，吕伋，索虎賁百人，更新逆門外，所以殊之。伋爲天子虎賁氏。俾，必爾反。伋，居及反。齊侯名，太公子。"
                },
                {
                    "paragraph": "延入翼室，恤宅宗。",
                    "zhushu": "明室路寢，延之使居憂，爲天下宗主。"
                },
                {
                    "paragraph": "丁卯，命作𠕋度。",
                    "zhushu": "三日，命史爲𠕋書法度，傳顧命於康王。度，舊音杜洛反，恐誤。注云：作𠕋書法度，音冝，如字。傳，直專反。"
                },
                {
                    "paragraph": "越七日癸酉，伯相命士須材。",
                    "zhushu": "邦伯爲相，則召公於丁卯七日。癸酉，召公命士致材木，須待以供䘮用。相，息亮反。供，音恭。"
                },
                {
                    "paragraph": "狄設黼扆綴衣，",
                    "zhushu": "狄下士扆屏風，畫爲斧文，置户牖間，復設幄帳，象平生所爲。黼音甫，徐音𥙷。扆，於豈反。屏，歩經反。畫，胡卦反。牖，音酉。復，扶又反。"
                },
                {
                    "paragraph": "牖間南嚮，敷重篾席、黼純，華玉仍几。",
                    "zhushu": "篾，桃枝竹，白黒雜繒縁之。華，彩色。華玉以飾慿几。仍，因也。因生時几不改作，此見羣臣覲諸侯之坐。嚮，許亮反。篾，眠結反，馬云：纎蒻。純，之允反，又之閏反，下同。緣，恱絹反，本或作純。"
                },
                {
                    "paragraph": "西序東嚮，敷重厎席、綴純，文貝仍几。",
                    "zhushu": "東西廂謂之序。厎蒻苹，綴雜彩，有文之貝飾几，此旦夕聽事之坐。厎，之復反，馬云：青蒲也。蒻音弱。苹音平。"
                },
                {
                    "paragraph": "東序西嚮，敷重豐席、畫純，雕玉仍几。",
                    "zhushu": "豐筦，彩色爲畫雕刻鏤。此養國老饗羣臣之坐。豐，芳弓反。筦音管，又音𥘄。鏤，來豆反。"
                },
                {
                    "paragraph": "西夾南嚮，敷重筍席、玄紛純，漆仍几。",
                    "zhushu": "西箱，夾室之前。筍蒻竹，玄紛。黒綬。此親屬私宴之坐，故席几質飾。夾，工洽反，徐音頰，注同。筍，息允反，馬云：箁箬也。徐云：竹子竹爲。席，于貧反。紛，孚云反。漆，音七，徐七利反。綬，音受。"
                },
                {
                    "paragraph": "越玉五重、陳寳、",
                    "zhushu": "於東西序坐，比列，玉五重，又陳先王所寳之器物。越馬云：越地所獻玉也。重，直容反。"
                },
                {
                    "paragraph": "赤刀、大訓、弘璧、琬、琰，在西序。",
                    "zhushu": "寳刀、赤刀、削、大訓、虞書典謨：大璧、琬琰之珪爲二重。琬，紆晚反。琰，以冉反。削，音𥬇。"
                },
                {
                    "paragraph": "大玉、夷玉、天球、河圖，在東序。",
                    "zhushu": "三玉爲三重。夷，常也。球，雍州所貢。河圗八卦，伏犧氏王天下，龍馬出河，遂則其文以畫八卦，謂之河圖及典謨，皆歷代傳寳之。夷玉，馬云：越地東夷之美玉。說文：夷玉，即珣、玗、琪。球，音求，馬云：玉磬。雍，於用反，本亦作邕。"
                },
                {
                    "paragraph": "㣧之舞衣、大貝、鼖鼓，在西房。",
                    "zhushu": "㣧國所爲舞者之衣，皆中法，大貝如車渠，鼖鼓長八尺，商、周傳。寳之西房，西夾坐東鼖，扶云反，注同。中，丁仲反。車渠，上尺遮反。車渠，車䡃也。"
                },
                {
                    "paragraph": "兊之戈、和之弓、垂之竹矢，在東房。",
                    "zhushu": "兊和，古之巧人。垂，舜共工，所爲皆中法，故亦傳寳之。東房，東廂夾室。兊，徒外反。共音恭。"
                },
                {
                    "paragraph": "大輅在賔階面，綴輅在阼階面，",
                    "zhushu": "大輅，玉綴輅金，面前皆南向。阼，才故反。向，許亮反。"
                },
                {
                    "paragraph": "先輅在左塾之前，次輅在右塾之前。",
                    "zhushu": "先輅象，次輅木。金、玉、象皆以飾車，木則無飾。皆在路寢門内左右塾前，北面。凡所陳列，皆象成王生時華國之事，所以重顧命。塾，音孰，一音育。重，直用反。"
                },
                {
                    "paragraph": "二人雀弁，執惠，立于畢門之内。",
                    "zhushu": "士衛殯，與在廟同，故雀韋弁惠，三隅矛。路寢門，一名畢門。弁，皮彦反，徐扶變反。"
                },
                {
                    "paragraph": "四人綦弁，執戈上刃，夾兩階戺。",
                    "zhushu": "綦文鹿子皮弁，亦士。堂廉曰戺，士所立處。綦音其，馬本作騏，云青黒色。夾，徐工洽反。戺音侯，徐音士。廉，力占反，稜也。"
                },
                {
                    "paragraph": "一人冕，執劉，立于東堂。一人冕，執𨱆，立于西堂。",
                    "zhushu": "冕，皆大夫也。劉𨱆屬，立於東西廂之前堂。𨱆音越，說文云：大斧也。"
                },
                {
                    "paragraph": "一人冕，執戣，立于東垂。一人冕，執瞿，立于西垂。",
                    "zhushu": "戣、瞿，皆㦸屬，正于東西下之階上。戣，音逵。瞿，其俱反，徐音懼。"
                },
                {
                    "paragraph": "一人冕，執銳，立于側階。",
                    "zhushu": "銳，矛屬也。側階北，下立階上。銳，以稅反。"
                },
                {
                    "paragraph": "王麻冕黼裳，由賔階隮。",
                    "zhushu": "王及羣臣皆吉服，用西階升，不敢當主。隮，子西反，徐子詣反。重言：由賔階隮二重，見下文。"
                },
                {
                    "paragraph": "卿士、邦君，麻冕蟻裳，入即位。",
                    "zhushu": "公卿大夫及諸侯皆同服，亦廟中之禮。蟻，裳名，色𤣥。蟻，魚綺反。"
                },
                {
                    "paragraph": "太保、太史、太宗，皆麻冕彤裳。",
                    "zhushu": "執事各異裳。彤，纁也。太宗、上宗，即宗伯也。"
                },
                {
                    "paragraph": "太保承介圭，上宗奉同𤦛，由阼階隮。",
                    "zhushu": "大圭尺二寸，天子守之，故奉以奠康王，所以同爵名。𤦛，所以冐諸侯圭，以齊瑞信。方四寸，邪刻之。用阼階升，由便不嫌。𤦛，莫報反。"
                },
                {
                    "paragraph": "太史秉書，由賔階隮，御王𠕋命。",
                    "zhushu": "太史持𠕋書顧命，進康王，故同階。"
                },
                {
                    "paragraph": "曰：皇后憑玉几，道揚末命，命汝嗣訓，",
                    "zhushu": "𠕋命之辭。大君，成王。言憑玉几所道，稱揚終命，所以感動康王，命汝繼嗣其道。言任重。因以託戒。憑，皮氷反。"
                },
                {
                    "paragraph": "臨君周邦，率循大卞，",
                    "zhushu": "用是道臨君周國，率群臣循大法。下皮彦反，徐扶變反。"
                },
                {
                    "paragraph": "爕和天下，用荅揚文武之光訓。",
                    "zhushu": "言用和道和天下，用對揚聖祖文武之大教，叙成王意。重意：荅揚文武之光訓。君牙對：揚文武之光命。"
                },
                {
                    "paragraph": "王再拜，興，荅曰：眇眇予末小子，其能而亂四方。以敬忌天威。",
                    "zhushu": "言微微我淺末小子，其能如父祖治四方，以敬忌天威德乎？謙辭。託不能。眇，彌小反。"
                },
                {
                    "paragraph": "乃受同𤦛。王三宿、三祭、三咤。",
                    "zhushu": "王受𤦛。爲王受同，以祭禮成於三，故酌者實三爵於王，王三進爵，三祭酒，三奠爵，告巳受羣臣所傳顧命。咤，陟嫁反，字亦作宅，又音妬，徐又音託，又豬夜反，說文作丁故反，奠爵也。馬本作詫，與說文音義同。"
                },
                {
                    "paragraph": "上宗曰：饗。",
                    "zhushu": "祭必受福讃，王日饗福酒。"
                },
                {
                    "paragraph": "太保受同，降，",
                    "zhushu": "受王所饗同。下堂，反於篚。"
                },
                {
                    "paragraph": "盥，以異同秉璋以酢，",
                    "zhushu": "太保以盥手洗異同，實酒，秉璋以酢祭。半圭曰璋。臣所奉玉，巳祭太保，又祭，報祭曰酢。酢，才各反。"
                },
                {
                    "paragraph": "授宗人同，拜，王荅拜。",
                    "zhushu": "宗人，小宗伯佐太宗者。大宗供王，宗人供太保。拜曰巳傳顧命，故授宗人同拜。王荅拜，尊所受命。供音恭。"
                },
                {
                    "paragraph": "太保受同，祭、嚌、",
                    "zhushu": "太保旣拜而祭。旣祭受福。嚌至齒，則王亦至齒。王言饗，太保言嚌，互相備。嚌，才細反。互音護。"
                },
                {
                    "paragraph": "宅，授宗人同，拜。王荅拜，",
                    "zhushu": "太保居其所，授宗人同拜白成王以事畢，王荅，拜敬所白。宅如字，馬同，徐殆故反。重言：王荅拜二重，見下文。"
                },
                {
                    "paragraph": "太保降，収。",
                    "zhushu": "太保下堂，則王亦可知，有司於此盡収徹。徹，丑列反，徐直列反。"
                },
                {
                    "paragraph": "諸侯出廟門俟。",
                    "zhushu": "言諸侯，則卿士巳下亦可知。殯之所處，故曰廟，皆待主後命。處，昌吕反。"
                }
            ]
        },
        {
            "name": "周書康王之誥第二十五",
            "paragraphs": [
                {
                    "paragraph": "周書康王之誥第二十五",
                    "zhushu": "",
                    "type": 1
                },
                {
                    "paragraph": "康王旣尸天子，",
                    "zhushu": "尸，主也。主天子之正號。康王旣尸天子。馬本此句上更有成王崩三字。"
                },
                {
                    "paragraph": "遂誥諸侯，作康王之誥。",
                    "zhushu": "旣受顧命，羣臣陳戒，遂誥報之。因事曰遂。"
                },
                {
                    "paragraph": "康王之誥。",
                    "zhushu": "求諸侯之見匡弼。"
                },
                {
                    "paragraph": "王出，在應門之内。",
                    "zhushu": "出畢門，立應門内之中庭，南面。"
                },
                {
                    "paragraph": "太保率西方諸侯入應門左，畢公率東方諸侯入應門右，",
                    "zhushu": "二公爲二伯，各率其所掌諸侯，隨其方爲位，皆北靣。"
                },
                {
                    "paragraph": "皆布乗黃朱。",
                    "zhushu": "諸侯皆陳四黄馬朱鬛以爲庭實。乗，繩證反。鬛，力輒反。"
                },
                {
                    "paragraph": "賔稱奉圭兼幣，曰：一二臣衛，敢執壤奠。",
                    "zhushu": "賔諸侯也。舉奉圭兼幣之辭。言一，二見非一也。爲蕃衛，故曰臣衛。來朝而遇國䘮，遂因見新王，敢執壤地所出而奠贄也。壤，如丈反。見，賢遍反，下同。蕃，方𡊮反。朝，直遥反。䘮，息浪反。贄音至。"
                },
                {
                    "paragraph": "皆再拜稽首。王義嗣德，荅拜。",
                    "zhushu": "諸侯拜送幣，而首至地，盡禮也。康王以義繼先人明德，荅其拜，受其幣。盡，子忍反。重言：皆再拜稽首。一見下文。"
                },
                {
                    "paragraph": "太保曁芮伯咸進相揖，皆再拜稽首，",
                    "zhushu": "冡宰與司徒皆共羣臣，諸侯並進。陳戒。不言諸侯，以内見外。"
                },
                {
                    "paragraph": "曰：敢敬告天子，皇天改大邦殷之命，",
                    "zhushu": "大天改大國殷之王命。謂誅紂也。重意：皇大改大邦殷之命。召誥：皇天上帝，改厥元子，兹大國殷之命。○召誥：天旣遐終大邦殷之命。"
                },
                {
                    "paragraph": "惟周文武誕受羑若，克恤西土，",
                    "zhushu": "言文武大受天道而順之，能憂我西土之民，本其所起。羑，羊九反，馬云：道也。"
                },
                {
                    "paragraph": "惟新陟王畢協賞罰，戡定厥功，用敷遺後人休。",
                    "zhushu": "惟周家新升王位，當盡和天下賞罰，能定其功用，布遺後人之美，言施及子孫無窮。戡音堪。遺，唯季反，注及下同。施，以䜴反。"
                },
                {
                    "paragraph": "今王敬之哉！",
                    "zhushu": "敬天道，務崇先人之美。重意：今王敬之哉！吕刑篇：敬之哉！"
                },
                {
                    "paragraph": "張皇六師，無壞我髙祖寡命。",
                    "zhushu": "言當張大六師之衆，無壞我髙德之祖，寡有之教命。壞。音恠。"
                },
                {
                    "paragraph": "王若曰：庶邦侯甸男衛，",
                    "zhushu": "順其戒而告之，不言羣臣，以外見内。馬本從此以下爲康王之誥。又天與顧命差異。叙歐陽、大小夏侯同爲顧命。重意：庶邦侯、甸、男、衛。康誥：侯、甸、男邦、采、衛。酒誥：侯、甸、男、衛。"
                },
                {
                    "paragraph": "惟予一人釗報誥。",
                    "zhushu": "報其戒。"
                },
                {
                    "paragraph": "昔君文、武，丕平冨，不務咎，",
                    "zhushu": "言先君文武道大，政化平美，不務咎惡。重意：昔君文、武。冏命昔在文、武。"
                },
                {
                    "paragraph": "厎至齊信，用昭明于天下。",
                    "zhushu": "致行至中，信之道，用顯明於天下，言聖德洽厎之履反。至齊，馬讀絶句。"
                },
                {
                    "paragraph": "則亦有熊羆之士，不二心之臣，保乂王家，",
                    "zhushu": "言文武旣聖，則亦有勇猛如熊羆之士，忠一不二心之臣，共安治王家。熊，音雄。羆，彼皮反。重意：則亦有熊羆之士。泰誓：如熊如羆。"
                },
                {
                    "paragraph": "用端命于上帝。皇天用訓厥道，付𢌿四方，",
                    "zhushu": "君聖臣良，用受端直之命於上天，大天用順其道，付與四方之國，王天下。𢌿，必利反，徐甫至反。王，于况反。"
                },
                {
                    "paragraph": "乃命建侯樹屏，在我後之人。",
                    "zhushu": "言文武乃施政令，立諸侯，樹以爲蕃屏，傳王業，在我後之人。謂子孫。"
                },
                {
                    "paragraph": "今予一二伯父，尚胥曁顧綏爾先公之臣服于先王。",
                    "zhushu": "天子稱同姓諸侯曰伯父。言今我一二伯父，庶幾相與顧念文武之道，安汝先公之臣服於先王而法循之。"
                },
                {
                    "paragraph": "雖爾身在外，乃心罔不在王室，",
                    "zhushu": "言雖汝身在外，士爲諸侯，汝心常當忠篤，無不在王室。熊羆之士勵朝臣，此督諸侯。"
                },
                {
                    "paragraph": "用奉恤厥若，無遺鞠子羞。",
                    "zhushu": "當各用心奉憂，其所行順道，無自荒怠，遺我稚子之羞辱。稚子，康王自謂也。鞠音菊。"
                },
                {
                    "paragraph": "羣公旣皆聽命，相揖趨出。",
                    "zhushu": "巳聽誥命，趨出，罷退。諸侯歸國，朝臣就次。"
                },
                {
                    "paragraph": "王釋冕，反䘮服。",
                    "zhushu": "脫去黼冕反服䘮服居𠋣廬去羌吕反"
                }
            ]
        },
        {
            "name": "周書畢命第二十六",
            "paragraphs": [
                {
                    "paragraph": "周書畢命第二十六",
                    "zhushu": "",
                    "type": 1
                },
                {
                    "paragraph": "康王命作𠕋畢，",
                    "zhushu": "命爲𠕋書，以命畢公。"
                },
                {
                    "paragraph": "分居里，成周郊，",
                    "zhushu": "分別民之居里，異其善惡，成定東周郊境，使有保護。別，彼列反。"
                },
                {
                    "paragraph": "作畢命。",
                    "zhushu": ""
                },
                {
                    "paragraph": "畢命：",
                    "zhushu": "言畢公見命之書。"
                },
                {
                    "paragraph": "惟十有二年六月庚午，朏。",
                    "zhushu": "康王即位十二年六月三日庚午。朏，普忽反，徐芳尾反，又芳憒反。重意。六月庚午，朏。召誥篇：三月惟丙午，朏。"
                },
                {
                    "paragraph": "越三日壬申，王朝歩自宗周，至于豐。",
                    "zhushu": "於朏，三日壬申，王朝行自宗周，至于豐。宗周，鎬京。豐，文王所都。朝，陟遥反。鎬，戸老反。重言：王朝歩自宗周，至于豐。三武成。召誥本篇。他篇無宗字。"
                },
                {
                    "paragraph": "以成周之衆，命畢公保𨤲東郊。",
                    "zhushu": "用成周之民衆，命畢公，使安理治正成周東郊，令得所。𨤲，力之反。治正，上直吏反，一本作治政，則依字讀。令，力呈反。"
                },
                {
                    "paragraph": "王若曰：嗚呼！父師，惟文王、武王敷大德于天下，用克受殷命。",
                    "zhushu": "王順其事，歎告畢公，代周公爲大師，爲東伯，命之代君陳言文武，布大德於天下，故天佑之，用能受殷之王命。大師，音泰。"
                },
                {
                    "paragraph": "惟周公左右先王，綏定厥家，",
                    "zhushu": "言周公助先王安定其家。"
                },
                {
                    "paragraph": "毖殷頑民，遷于洛邑，密邇王室，式化厥訓。",
                    "zhushu": "毖，殷頑民，恐其叛亂，故徙於洛邑，密近王室，用化其教。毖音袐。近如字，又附近之近。"
                },
                {
                    "paragraph": "旣歷三紀，丗變風移，四方無虞，予一人以寜。",
                    "zhushu": "言殷民遷周，巳經三紀，丗代民易頑者，漸化四方，無可度之事，我天子用安矣。十二年曰紀，父子曰丗。度，待洛反，舊作待路反。重意。予一人以寜。康誥則予一人以懌。"
                },
                {
                    "paragraph": "道有升降，政由俗革，不臧厥臧，民罔攸觀。",
                    "zhushu": "天道有上下交接之義，政教有用俗改更之理。民之俗善，以善養之；俗有不善，以法御之。若乃不善其善，則民無所勸慕。上，時掌反。更，古行反。"
                },
                {
                    "paragraph": "惟公懋德，克勤小物，弼亮四丗，正色率下，罔不祗師言，",
                    "zhushu": "言公勉行德，能勤小物，輔佐文、武、成、康四丗爲公卿，正色率下，下人無不敬仰師法。懋，音茂。"
                },
                {
                    "paragraph": "嘉績多于先王。予小子垂拱仰成。",
                    "zhushu": "公之善功多大，先人之美。我小子爲王垂拱，仰公成理。言其上顯父兄，下施子孫。拱，九勇反。仰如字，徐五亮反。重言：予小子六：泰誓、武成、金縢、洛誥、君陳本篇。重意。垂拱仰成。武成垂拱而天下治。"
                },
                {
                    "paragraph": "王曰：嗚呼！父師，今予祗命公以周公之事，往哉！",
                    "zhushu": "今我敬命公以周公所爲之事，往爲之哉！言非周公所爲，不敢枉公往治。治，直吏反。"
                },
                {
                    "paragraph": "旌别淑慝，表厥宅里，彰善癉惡，樹之風聲，",
                    "zhushu": "言當識别頑民之善惡，表異其居里，明其爲善，病其爲惡，立其善風，揚其善聲。别，彼列反。癉，丁但反。"
                },
                {
                    "paragraph": "弗率訓典，殊厥井疆，俾克畏慕，",
                    "zhushu": "其不循教道之常，則殊其井居田界，使能畏爲惡之禍，慕爲善之福，所以沮勸。俾，必爾反。沮，辭汝反，又慈吕反。"
                },
                {
                    "paragraph": "申畫郊圻，愼固封守，以康四海，",
                    "zhushu": "郊圻雖舊所規畫，當重分明之。又當謹愼堅固封疆之守備，以安四海。京圻安，則四海安矣。守，徐始救反。重，直用反。"
                },
                {
                    "paragraph": "政貴有𢘆，辭尚體要，不惟好異，",
                    "zhushu": "政以仁義爲常，辭以理實爲要，故貴尚之，若異於先王。君子所不好。好，呼報反。"
                },
                {
                    "paragraph": "商俗靡靡，利口惟賢，餘風未殄，公其念哉。",
                    "zhushu": "紂以靡靡利口，惟賢覆亡國家。今殷民利口，餘風未絶，公其念絶之。覆，芳服反。重意。公其念哉！益稷，帝其念哉！大禹謨。帝念哉！益稷，伊訓念哉！"
                },
                {
                    "paragraph": "我聞曰：丗禄之家，鮮克由禮，以蕩陵德，實悖天道。",
                    "zhushu": "特言我聞，自古有之，丗有禄位而無禮教，少不以放蕩陵邈有德者。如此實亂天道。鮮，息淺反。悖，布内反。重言：我聞曰：六。無逸二。康誥、多士、君陳本篇各一。"
                },
                {
                    "paragraph": "敝化奢麗，萬丗同流。",
                    "zhushu": "言敝俗相化，車服奢麗，雖相去萬丗，若同一流。敝，歩寐反。"
                },
                {
                    "paragraph": "兹殷庶士，席寵惟舊，怙侈滅義，服美于人。",
                    "zhushu": "此殷衆士，居寵日乆，怙恃奢侈，以滅德義，服飾過制，美於其民。言僭上。怙音戸。"
                },
                {
                    "paragraph": "驕淫矜侉，將由惡終。雖收放心，閑之惟艱。",
                    "zhushu": "言殷衆士驕恣過制，矜其所能，以自侉大，如此不變，將用惡自終。雖今順從周制，心未壓服，以禮閑禦，其心惟艱。侉，苦𤓰反。壓，於葉反，又於甲反，又於豔反。"
                },
                {
                    "paragraph": "資冨能訓，惟以永年。惟德惟義，時乃大訓。不由古訓，于何其訓？",
                    "zhushu": "以冨資而能順義，則惟可以長年命矣。惟有德義，是乃大順。若不用古訓典籍，於何其能順乎？"
                },
                {
                    "paragraph": "王曰：嗚呼！父師！邦之安危，惟兹殷士。不剛不柔，厥德允修。",
                    "zhushu": "言邦國所以安危，惟在和此殷士而巳。治之不剛不柔，寛猛相濟，則其德政信修立。"
                },
                {
                    "paragraph": "惟周公克愼厥始，惟君陳克和厥中，惟公克成厥終。",
                    "zhushu": "周公遷殷頑民，以消亂階，能愼其始。君陳弘周公之訓，能和其中；畢公闡二公之烈，能成其終。"
                },
                {
                    "paragraph": "三后協心，同厎于道。道洽政治，澤潤生民。",
                    "zhushu": "三君合心爲一，終始相成，同致于道，道至普洽，政化治理，其德澤惠施，乃浸潤生民。言三君之功，不可不尚政。治，直吏反。施，始豉反。浸，子鴆反。重意。道洽政治，澤潤生民。舜典：好生之德，洽于民心。"
                },
                {
                    "paragraph": "四夷左衽，罔不咸頼。予小子永膺多福。",
                    "zhushu": "言東夷、西戎、南蠻、北狄，被髪左祍之人，無不皆恃頼三君之德，我小子亦長受其多福。祍，而甚反，又而鴆反。重言：予小子六：泰誓、武成、金縢、洛誥、君陳本篇。重意。予小子永膺多福。君陳惟予一人膺受多福。"
                },
                {
                    "paragraph": "公其惟時成周，建無窮之基，亦有無窮之聞。",
                    "zhushu": "公其惟以是成周之治，爲周家立無窮之基業於公，亦有無窮之名聞於後丗。爲，于僞反。"
                },
                {
                    "paragraph": "子孫訓其成式，惟乂。",
                    "zhushu": "言後丗子孫順公之成法，惟以治。"
                },
                {
                    "paragraph": "嗚呼！罔曰弗克，惟旣厥心；",
                    "zhushu": "人之爲政，無曰不能，惟在盡其心而巳。"
                },
                {
                    "paragraph": "罔曰民寡，惟愼厥事。",
                    "zhushu": "無曰人少，不足治也，惟在愼其政事，無敢輕之。少，詩照反。"
                },
                {
                    "paragraph": "欽若先王成烈，以休于前政。",
                    "zhushu": "敬順文武成業，以美於前人之政，所以勉畢公。"
                }
            ]
        },
        {
            "name": "周書君牙第二十七",
            "paragraphs": [
                {
                    "paragraph": "周書君牙第二十七",
                    "zhushu": "",
                    "type": 1
                },
                {
                    "paragraph": "穆王命君牙爲周大司徒，",
                    "zhushu": "穆王康王孫，昭王子。穆王名滿。君牙或作君雅。"
                },
                {
                    "paragraph": "作君牙。",
                    "zhushu": "君牙，臣名。"
                },
                {
                    "paragraph": "君牙：",
                    "zhushu": "命以其名，遂以名篇。"
                },
                {
                    "paragraph": "王若曰：嗚呼！君牙，",
                    "zhushu": "順其事而歎，稱其名而命之。"
                },
                {
                    "paragraph": "惟乃祖乃父，丗篤忠貞，服勞王家，厥有成績，紀于太常。",
                    "zhushu": "言汝父祖丗厚忠貞，服事，勤勞王家，其有成功見紀録，書於王之太常，以表顯之。王之旌旗畫日月曰太常。畫，胡卦反。重言：乃祖乃父五餘見盤庚。"
                },
                {
                    "paragraph": "惟予小子嗣守文、武、成、康遺緒，亦惟先王之臣，克左右亂四方。",
                    "zhushu": "惟我小子，繼守先王遺業，亦惟父祖之臣，能佐助我治四方。言己無所能。重言：惟予小子二。又見泰誓。重意。嗣守文武，成康遺緒。顧命嗣守，文武大訓。"
                },
                {
                    "paragraph": "心之憂危，若蹈虎尾，渉于春冰。",
                    "zhushu": "言祖宗之大，已才之弱，故心懷危懼。虎尾畏噬，春冰畏䧟，危懼之甚。蹈，徒報反。噬，市制反。䧟，䧟没之䧟。"
                },
                {
                    "paragraph": "今命爾予翼，作股肱心膂。",
                    "zhushu": "今命汝爲我輔翼股肱心膂之臣。言委任。膂音旅。"
                },
                {
                    "paragraph": "重意，",
                    "zhushu": "作股肱心膂，益稷臣，作朕股肱耳目。"
                },
                {
                    "paragraph": "纉乃舊服，無忝祖考，弘敷五典，式和民則。",
                    "zhushu": "繼汝先祖，故所服忠勤，無辱累祖考之道，大布五常之教，用和民令有法則。累，劣僞反。令，力呈反。重意。纉乃舊服。仲虺之誥：纉禹舊服。〇弘敷五典。周官：敷五典。舜典：謹徽五典。"
                },
                {
                    "paragraph": "爾身克正，罔敢弗正。民心罔中，惟爾之中。",
                    "zhushu": "言汝身能正，則下無敢不正。民心無中，從汝取中，必當正身，示民以中正。"
                },
                {
                    "paragraph": "夏暑雨，小民惟曰怨咨；",
                    "zhushu": "夏月暑雨，天之常道。小人惟曰怨歎咨嗟，言心無中也。"
                },
                {
                    "paragraph": "冬祁寒，小民亦惟曰怨咨。",
                    "zhushu": "冬大寒，亦天之常道，民猶怨嗟。互註：記緇衣君雅曰。夏日暑雨。小民惟曰怨資冬祁寒。小民亦惟曰怨。注云。資當爲至。齊魯之語。聲之誤也。祁之言是也。齊西偏之語也。"
                },
                {
                    "paragraph": "厥惟艱哉！思其艱以圖其易，民乃寜。",
                    "zhushu": "天不可怨，民猶怨嗟。治民其惟艱哉！當思慮其難，以謀其易，民乃安。易，以豉反。重意。厥惟艱哉。伊訓。兹惟艱哉。泰誓。是惟艱哉。"
                },
                {
                    "paragraph": "嗚呼！",
                    "zhushu": ""
                },
                {
                    "paragraph": "丕顯哉，文王謨！",
                    "zhushu": "歎文王所謀大顯明。"
                },
                {
                    "paragraph": "丕承哉，武王烈！",
                    "zhushu": "言武王業美，大可承奉。"
                },
                {
                    "paragraph": "啓佑我後人，咸以正罔缺。",
                    "zhushu": "文武之謀業大明，可承奉，開助我後嗣，皆以正道無邪缺。缺，苦穴反。重意。啓佑我後人，太甲啓迪後人。"
                },
                {
                    "paragraph": "爾惟敬明乃訓，用奉若于先王，",
                    "zhushu": "汝惟當敬明汝五教，用奉順于先王之道。"
                },
                {
                    "paragraph": "對揚文武之光命，追配于前人。",
                    "zhushu": "言當荅揚文武光明之命，君臣各追配於前令名之人。重意。對：揚文武之光命。顧命用荅，揚文武之光訓。"
                },
                {
                    "paragraph": "王若曰：君牙，乃惟由先正舊典時式，民之治亂在兹。",
                    "zhushu": "汝惟當奉用先正之臣所行故事，舊典文籍是法。民之治亂，在此而巳。用之則民治，廢之則民亂。治，直吏反，下注同。"
                },
                {
                    "paragraph": "率乃祖考之攸行，昭乃辟之有乂。",
                    "zhushu": "言當循汝父祖之所行，明汝君之有治功。辟，必亦反。重言：率乃祖考之攸行。太甲率乃祖之攸行。"
                }
            ]
        },
        {
            "name": "周書冏命第二十八",
            "paragraphs": [
                {
                    "paragraph": "周書冏命第二十八",
                    "zhushu": "",
                    "type": 1
                },
                {
                    "paragraph": "穆王命伯冏爲周太僕正，",
                    "zhushu": "伯冏，臣名也。太僕長，太御中大夫。冏，九永反，亦作煛。長，誅丈反。"
                },
                {
                    "paragraph": "作冏命。",
                    "zhushu": ""
                },
                {
                    "paragraph": "冏命：",
                    "zhushu": "以冏見命名篇。"
                },
                {
                    "paragraph": "王若曰：伯冏，惟予弗克于德，嗣先人宅丕后。",
                    "zhushu": "順其事以命伯冏。言我不能於道德繼先人，居大君之位，人輕任重，"
                },
                {
                    "paragraph": "怵惕惟厲，中夜以興，思免厥愆。",
                    "zhushu": "言常悚懼惟危，夜半以起，思所以免其過悔。怵，勑律反。惕，他歷反。"
                },
                {
                    "paragraph": "昔在文武，聦明齊聖，小大之臣咸懷忠良。",
                    "zhushu": "聦明，視聽逺齊，通無滯礙。臣雖官有尊卑，無不忠良。礙，五代反。重意。昔在文武，康王之誥：昔君文武，〇聦明齊聖。堯典：聦明文思。微子之命，齊聖廣淵。"
                },
                {
                    "paragraph": "其侍御僕從罔匪正人，",
                    "zhushu": "雖給侍進御，僕役從官，官雖微，無不用中正之人。御，如字，一音禦。從，才用反，注及下注侍從同。"
                },
                {
                    "paragraph": "以旦夕承弼厥辟，出入起居罔有不欽。",
                    "zhushu": "小臣皆良，僕役皆正，以旦夕承輔其君，故君出入起居，無有不敬。重意。罔有不欽。盤庚下：罔有弗欽，下文：罔有不藏。"
                },
                {
                    "paragraph": "發號施令罔有不臧。下民祗若，萬邦咸休。",
                    "zhushu": "言文武發號施令，無有不善，下民敬順其命，萬國皆美其化。重言：萬邦咸休。二本篇洛誥大禹謨：萬邦咸寜。"
                },
                {
                    "paragraph": "惟予一人無良，實頼左右前後有位之士，匡其不及。",
                    "zhushu": "惟我一人無善，實恃左右前後有職位之士，匡正其不及言此責羣臣正己。重意。惟予一人無良。泰誓：惟予小子無良君。陳康王之誥：惟予一人。"
                },
                {
                    "paragraph": "繩愆糾謬，格其非心，俾克紹先烈。",
                    "zhushu": "言侍左右之臣，彈正過誤，檢其非妄之心，使能繼先王之功業。繩，市陵反。俾，必爾反。"
                },
                {
                    "paragraph": "今予命汝作大正，正于羣僕侍御之臣。",
                    "zhushu": "欲其教正羣僕，無敢佞僞。"
                },
                {
                    "paragraph": "懋乃后德，交修不逮，",
                    "zhushu": "言侍御之臣，無小大親踈，皆當勉汝君爲德，更代修進其所不及。更，古衡反。"
                },
                {
                    "paragraph": "愼簡乃僚，無以巧言令色、便辟側媚，其惟吉士。",
                    "zhushu": "當謹愼簡選汝僚屬侍臣，無得用巧言無實，令色無質，便辟足恭、側媚謟䛕之人，其惟皆吉良正士。便，婢綿反。辟，匹亦反，徐扶亦反。足，將住反。䛕，徐以朱反。重意。無以巧言令色皐陶謨，何畏乎巧言令色。重言：其惟吉士二立政本篇。"
                },
                {
                    "paragraph": "僕臣正，厥后克正；僕臣䛕，厥后自聖。",
                    "zhushu": "言僕臣皆正，則其君乃能正；僕臣謟䛕，則其君乃自謂聖。"
                },
                {
                    "paragraph": "重意，",
                    "zhushu": "僕臣䛕，厥后自聖。說命良臣惟聖。"
                },
                {
                    "paragraph": "后德惟臣，不德惟臣，",
                    "zhushu": "君之有德，惟臣成之；君之無德，惟臣誤之。言君所行善惡，專在左右。"
                },
                {
                    "paragraph": "爾無昵于憸人，充耳目之官，迪上以非先王之典。",
                    "zhushu": "汝無親近於憸利小子之人，充備侍從，在視聽之官，道君上以非先王之法。昵，女乙反。憸，息廉反，徐七漸反。利，口也，本亦作𢘁。近，附近之近。道音導。"
                },
                {
                    "paragraph": "非人其吉，惟貨其吉。",
                    "zhushu": "若非人，其實吉良，惟以貨財配其吉良，以求入于僕侍之臣，汝當清審。"
                },
                {
                    "paragraph": "若時𣨛厥官，",
                    "zhushu": "若用是行貨之人，則病其官職。𣨛，改頑反。"
                },
                {
                    "paragraph": "惟爾大弗克祗厥辟，惟予汝辜。",
                    "zhushu": "用行貨之人，則惟汝大不能敬其君，惟我則亦以此罪汝。言不忠也。"
                },
                {
                    "paragraph": "王曰：嗚呼！欽哉！永弼乃后于彞憲。",
                    "zhushu": "歎而勑之，使敬用所言，當長輔汝君於常法。此穆王庶幾欲蹈行常法。重言：欽哉！八。堯典、大禹謨、微子之命本篇各一，舜典、益稷各二。"
                }
            ]
        },
        {
            "name": "周書吕刑第二十九",
            "paragraphs": [
                {
                    "paragraph": "周書吕刑第二十九",
                    "zhushu": "",
                    "type": 1
                },
                {
                    "paragraph": "吕命，",
                    "zhushu": "吕侯見命爲天子司寇。"
                },
                {
                    "paragraph": "穆王訓夏贖刑，",
                    "zhushu": "吕侯以穆王命作書，訓暢夏禹贖刑之法，更從輕以布告天下。贖音蜀，注下同。"
                },
                {
                    "paragraph": "作吕刑。",
                    "zhushu": ""
                },
                {
                    "paragraph": "吕刑：",
                    "zhushu": "後爲甫侯，故或稱甫刑。"
                },
                {
                    "paragraph": "惟吕命。王享國百年，耄荒，",
                    "zhushu": "言吕侯見命爲卿時，穆王以享國百年，耄亂荒忽。穆王即位過四十矣。言百年大期，雖老而能用賢以揚名。耄，本亦作，毛報反，切韻莫報反。"
                },
                {
                    "paragraph": "度作刑以詰四方。",
                    "zhushu": "度時丗所，冝訓作贖刑，以治天下四方之民。度，待洛反，注同，馬如字，云：法度也。詰，起一反。"
                },
                {
                    "paragraph": "王曰：若古有訓，蚩尤惟始作亂，延及于平民，",
                    "zhushu": "順古有遺訓，言□尤造始作亂，惡化相易，延及於平善之人。九黎之君，號曰□尤。□，尺之反。尤，有牛反，馬云：少昊之末，九黎君名。"
                },
                {
                    "paragraph": "罔不寇賊鴟義，姦宄奪攘矯䖍。",
                    "zhushu": "平民化之，無不相寇賊，爲鴟䲷之義，以相奪讓，矯稱上命，若固有之，亂之甚。鴟，尺之反。鴟梟，惡鳥。馬云：鴟，輕也。義本亦作𧨏。攘，如羊反。矯，居表反。䖍，其然反。"
                },
                {
                    "paragraph": "苗民弗用靈，制以刑，惟作五虐之刑，曰法。",
                    "zhushu": "三苗之君，習□尤之惡，不用善化民，而制以重刑，惟爲五虐之刑，自謂得法。□尤，黄帝所滅；三苗，帝堯所誅。言異丗而同惡。互註：記緇衣：君民者，子以愛之，則民親之；信以法之，則民不倍；恭以涖之，則民有孫心。甫刑曰：苗民匪用命，制以刑，惟作五虐之刑，曰法。是以民有惡德，而遂絶其丗也。"
                },
                {
                    "paragraph": "殺戮無辜，爰始淫爲劓、刵、椓、黥，",
                    "zhushu": "三苗之主頑凶，若民敢行虐刑以殺戮無罪，於是始大爲截人耳鼻，㭬隂、黥面，以加無辜，故曰五虐。劓，魚器反。刵，徐如志反。椓，丁角反。黥，其京反。"
                },
                {
                    "paragraph": "越兹麗刑并制，罔差有辭。",
                    "zhushu": "苗民於此施刑并制，無罪無差。有直辭者，言淫濫。麗，力馳反。并，必政反。"
                },
                {
                    "paragraph": "民興胥漸，泯泯棼棼，罔中于信，以覆詛盟。",
                    "zhushu": "三苗之民，瀆於亂政，起相漸化，泯泯爲亂，棼棼同惡，皆無中于信義，以反背詛盟之約。泯，靣忍反，徐音民。棼，扶云反，徐扶文反。覆，芳服反，徐敷目反。詛，側助反。背音佩。約如字，又於妙反。"
                },
                {
                    "paragraph": "虐威庶戮，方告無辜于上。上帝監民，罔有馨香，德刑發聞惟腥。",
                    "zhushu": "三苗虐政作威，衆被戮者，方方各告無罪於天。天視苗民無有馨香之行，其所以爲德刑發聞，惟乃腥臭。聞音問，又如字，注同。腥音星。行，下孟反。重意。罔有馨香，德刑發聞惟腥。酒誥：弗惟德馨香，祀登聞于天，君陳至治，馨香感于神明。"
                },
                {
                    "paragraph": "皇帝哀矜庶戮之不辜，報虐以威，遏絶苗民，無丗在下。",
                    "zhushu": "皇帝，帝堯也。哀矜衆被戮者之不辜，乃報爲虐者，以威誅遏絶苗民，使無丗位在下國也。君，帝君。冝作皇字，帝堯也。遏，於葛反。"
                },
                {
                    "paragraph": "乃命重黎，絶地天通，罔有降格。",
                    "zhushu": "重即羲，黎即和。堯命羲、和丗掌天地四時之言，使人神不擾，各得其序，是謂絶地天通。言天神無有降地，地祇不至於天，明不相干。重，直龍反，注同。黎，力𠔃反。"
                },
                {
                    "paragraph": "羣后之逮在下，明明棐常，鰥寡無蓋。",
                    "zhushu": "羣后諸侯之逮在下國，皆以明明大道，輔行常法，故使鰥寡得所，無有掩蓋。裴音匪，又芳鬼反。鰥，居頑反。"
                },
                {
                    "paragraph": "皇帝清問下民，鰥寡有辭于苗。",
                    "zhushu": "帝堯詳問民患。皆有辭怨於苗。民清問。馬云：清，訊也。"
                },
                {
                    "paragraph": "德威惟畏，德明惟明。",
                    "zhushu": "言堯監苗，民之見怨，則又増修其德，行威則民畏服，明賢則德明，人所以無能名焉。互註：記表記後丗。雖有作者。虞舜弗可及也巳矣。君天下，生無私，死不厚其子。子民如父母。有憯怛之愛。有忠利之教。親而尊。安而敬。威而愛。冨而有禮。惠而能散。其君子尊仁畏義。恥費輕實。忠而不犯。義而順。文而静。寛而有辨。甫刑曰。德威惟威。德明惟明。非虞帝其孰能如此乎。"
                },
                {
                    "paragraph": "乃命三后，恤功于民。伯夷降典，折民惟刑。禹平水土，主名山川。稷降播種，農殖嘉榖。",
                    "zhushu": "伯夷卜典禮，教民而斷以法。禹治洪水，山川無名者主名之。后稷下，教民播種，農畒生善榖。所謂堯命三君，憂功於民。折，之設反，下同。馬、鄭、王皆音悊，馬云：智也。種，章用反。殖，承力反。斷，丁亂反。重意。禹平水土舜典：咨禹：汝平水土。〇稷降播種，農殖嘉榖。舜典：汝后稷，播時百榖。"
                },
                {
                    "paragraph": "三后成功，惟殷于民。",
                    "zhushu": "各成其功，惟所以殷盛於民。言禮教備，衣食足。"
                },
                {
                    "paragraph": "士制百姓于刑之中，以教祗德。",
                    "zhushu": "言伯夷道民典禮，斷之以法，皐陶作土，制百官於刑之中，助成道化，以教民爲敬德祇止而反。重意。士制百姓于刑之中。大禹謨：民恊于中，君陳惟厥中。下文故乃明于刑之中。"
                },
                {
                    "paragraph": "穆穆在上，明明在下，灼于四方，罔不惟德之勤。",
                    "zhushu": "堯躬行敬，敬在上。三后之徒秉明德明君道於下，灼然彰著四方，故天下之士無不惟德之勤。"
                },
                {
                    "paragraph": "重意",
                    "zhushu": "灼于四方。堯典：光被四表。泰誓：光于四方。"
                },
                {
                    "paragraph": "故乃明于刑之中，率乂于民棐彞，",
                    "zhushu": "天下皆勤立德，故乃能明於用刑之中正，循道以冶於民，輔成常教。治，直吏反。"
                },
                {
                    "paragraph": "典獄非訖于威，惟訖于冨。",
                    "zhushu": "言堯時主獄，有威、有德、有恕，非絶於威，惟絶於富。丗治貨賂不行，賂來故反。"
                },
                {
                    "paragraph": "敬忌，罔有擇言在身。",
                    "zhushu": "堯時典獄，皆能敬其職，忌其過，故無有可擇之言在其身。互註：記表記子曰：君子不失口於人，是故君子言足信也。甫刑曰：敬忌而罔有擇言在躬。"
                },
                {
                    "paragraph": "惟克天德，自作元命，配享在下。",
                    "zhushu": "凡明於刑之中，無擇言在身，必是惟能天德自爲大命，配享天意。在於天下。"
                },
                {
                    "paragraph": "王曰：嗟！四方司政典獄，非爾惟作天牧。",
                    "zhushu": "主政典獄，謂諸侯也。非汝惟爲天牧民乎？言任重是。汝爲，于僞反。任重，上而鴆反下輕重之重。"
                },
                {
                    "paragraph": "今爾何監？非時伯夷播刑之迪？",
                    "zhushu": "言當視是伯夷布刑之道而法之。"
                },
                {
                    "paragraph": "其今爾何懲？惟時苗民匪察于獄之麗，",
                    "zhushu": "其今汝何懲戒乎？所懲戒惟是苗民，非察於獄之施刑，以取滅亡。麗，力馳反。"
                },
                {
                    "paragraph": "罔擇吉人，觀于五刑之中，惟時庶威奪貨，",
                    "zhushu": "言苗民無肯選擇善人，使觀視五刑之中正，惟是衆爲威虐者任之，以奪取人貨，所以爲亂。"
                },
                {
                    "paragraph": "斷制五刑，以亂無辜。上帝不蠲，降咎于苗。",
                    "zhushu": "苗民任奪貨姦人，斷制五刑，以亂加無罪。天不㓗其所爲，故下咎罪，謂誅之。蠲，吉縁反。咎，其九反。"
                },
                {
                    "paragraph": "苗民無辭于罰，乃絶厥丗。",
                    "zhushu": "言罪重無以辭於天罰，故堯絶其丗，申言之爲至戒。"
                },
                {
                    "paragraph": "王曰：嗚呼！念之哉！",
                    "zhushu": "念以伯夷爲法，苗民爲戒。重意。念之哉！益稷。伊訓念哉。"
                },
                {
                    "paragraph": "伯父、伯兄、仲叔、季弟、㓜子、童孫，皆聽朕言，庶有格命。",
                    "zhushu": "皆王同姓，有父兄弟子孫列者，伯、仲、叔、季，順少長也。舉同姓包異姓，言不殊也。聽從我言，庶幾有至命。聽如字，又他經反。少，詩照反。長，丁丈反。重意。皆聽朕言。湯誥悉聽朕言，盤庚明聽朕言，泰誓咸聽朕言，舜典咸聽朕命。"
                },
                {
                    "paragraph": "今爾罔不由慰日勤，爾罔或戒不勤。",
                    "zhushu": "今汝無不用安自居，日當勤之，汝無有徒念戒而不勤。日勤，上人實反，一音曰。"
                },
                {
                    "paragraph": "天齊于民，俾我一日，非終惟終，在人。",
                    "zhushu": "天整齊於下民。使我爲之。一日所行。非爲天所終。惟爲天所終。在人所行。天齊于民絶句。馬云。齊。中也。俾我絶句。上必爾反。馬本作矜。矜。哀也。"
                },
                {
                    "paragraph": "爾尚敬逆天命，以奉我一人，雖畏勿畏，雖休勿休。",
                    "zhushu": "汝當庶幾敬逆天命，以奉我一人之戒行。事雖見畏，勿自謂可敬畏；雖見美，勿自謂有德羙。重意。以奉我一人。泰誓奉予一人。"
                },
                {
                    "paragraph": "惟敬五刑，以成三德，一人有慶，兆民頼之，其寜惟永。",
                    "zhushu": "先戒以勞謙之德，次教以惟敬五刑，所以成剛柔正直之三德也。天予有善，則兆民頼之，其乃安寜？長乆之道。"
                },
                {
                    "paragraph": "重意",
                    "zhushu": "一人有慶，㤗誓亦尚一人之慶。互註：左襄十三年譲。禮之主也。范宣子讓。其下皆讓。欒黶爲汰。弗敢違也。𣈆國以乎數丗頼之。刑善也。夫一人刑善。百姓休和。可不務乎。書曰。一人有慶。兆民頼之。其寜惟永。其是之謂乎。"
                },
                {
                    "paragraph": "王曰：吁！來，有邦有土，告爾祥刑，",
                    "zhushu": "吁，歎也。有國土諸侯，告汝以善用刑之道。吁，况于反，馬作于。于，於也。"
                },
                {
                    "paragraph": "在今爾安百姓，何擇非人，何敬非刑，何度非及？",
                    "zhushu": "在今爾安百姓兆民之道，當何所擇？非惟吉人乎？當何所敬？非惟五刑乎？當何所度？非惟及丗輕重所冝乎？度，待洛反，注同，馬云：謀，造也。"
                },
                {
                    "paragraph": "兩造具備，師聽五辭。",
                    "zhushu": "兩謂囚證。造，至也。兩至具備，則衆獄官共聽其入五刑之辭。造，七報反，注同。"
                },
                {
                    "paragraph": "五辭簡孚，正于五刑。",
                    "zhushu": "五辭簡核，信有罪驗，則正之於五刑。"
                },
                {
                    "paragraph": "五刑不簡，正于五罰；",
                    "zhushu": "不簡核，謂不應五刑，當正五罰，出金贖罪。核，幸格反。"
                },
                {
                    "paragraph": "五罰不服，正于五過。",
                    "zhushu": "不服，不應罰也。正於五過從赦免。應，應對之應，下同。"
                },
                {
                    "paragraph": "五過之疵，惟官，惟反，惟内，惟貨，惟來，",
                    "zhushu": "五過之所病：或甞同官位，或詐反囚辭，或内親用事，或行貨枉法，或舊相往來，皆病所在。疵，才斯反。來，馬本作求，云有求請賕也。"
                },
                {
                    "paragraph": "其罪惟鈞，其審克之；",
                    "zhushu": "以病所在，出入人罪，使在五過罪，與犯法者同。其當清察，能使之不行。重言：其克審之四下文三。"
                },
                {
                    "paragraph": "五刑之疑有赦，五罰之疑有赦，其審克之；",
                    "zhushu": "刑疑赦從罰，罰疑赦從免，其當清察，能得其理。"
                },
                {
                    "paragraph": "重意，",
                    "zhushu": "五罰之疑有赦，大禹罪疑惟輕。"
                },
                {
                    "paragraph": "簡孚有衆，惟貌有稽，",
                    "zhushu": "簡核誠信，有合衆心，惟察其貌，有所考合，重刑之至。"
                },
                {
                    "paragraph": "無簡不聽，具嚴天威。",
                    "zhushu": "無簡核誠信，不聽理其獄，皆當嚴敬天威，無輕用刑。"
                },
                {
                    "paragraph": "墨辟疑赦，其罰百鍰，閱實其罪。",
                    "zhushu": "刻其顙而𣵀之曰墨刑。疑則赦從罰。六兩曰鍰。鍰，黄鐵也。閱實其罪，使與罰各相當。辟，婢亦反。鍰，徐戸𥘄反，六兩也。鄭及爾雅同。說文云：六鋝也。鋝十一銖二十五分銖之十三也。馬同。又云：賈逵說俗儒以鋝重六兩。周官劒重九鋝。俗儒近是。閱音恱。顙，素黨反。𣵀，乃結反。重言：閱實，其罪五，連見下文四。"
                },
                {
                    "paragraph": "劓辟疑赦，其罰惟倍，閱實其罪。",
                    "zhushu": "截鼻曰劓。刑倍百爲二百鍰。"
                },
                {
                    "paragraph": "剕辟疑赦，其罰倍差，閱實其罪。",
                    "zhushu": "刖足曰剕。倍差，謂倍之又半爲五百鍰。剕，扶謂反。倍差，測加反，傳云：五百鍰也。馬云：倍二百爲四百。差者，又加四百之三分之一，凡五百三十三鍰三分鍰之一也。刖，音月，又五罰反，絶也。"
                },
                {
                    "paragraph": "宫辟疑赦，其罰六百鍰，閱實其罪。",
                    "zhushu": "宫，淫刑也。男子割勢，婦人幽閉，次死之刑。序五刑，先輕轉至重者，事之冝。"
                },
                {
                    "paragraph": "大辟疑赦，其罰千鍰，閱實其罪。",
                    "zhushu": "死刑也。五刑疑各入罰，不降相因，古之制也。"
                },
                {
                    "paragraph": "墨罰之屬千，劓罰之屬千，剕罰之屬五百，宫罰之屬三百，大辟之罰其屬二百，五刑之屬三千。",
                    "zhushu": "别言罰屬，合言刑屬，明刑罰同屬，互見其義以相備。見，賢遍反。"
                },
                {
                    "paragraph": "上下比罪，無僭亂辭，勿用不行。",
                    "zhushu": "上下比方其罪，無聽僭亂之辭以自疑，勿用折獄，不可行。僭，子念反。"
                },
                {
                    "paragraph": "惟察惟法，其審克之。",
                    "zhushu": "惟當清察罪人之辭，刑以法理，其當詳審能之。"
                },
                {
                    "paragraph": "上刑適輕，下服；",
                    "zhushu": "重刑有可以虧减，則之輕服下罪。"
                },
                {
                    "paragraph": "下刑適重，上服。輕重諸罰有權，",
                    "zhushu": "一人有二罪，則之重而輕并數，輕重諸刑罰，各有權冝。并，必政反。數，色住反。"
                },
                {
                    "paragraph": "刑罰丗輕丗重。惟齊非齊，有倫有要。",
                    "zhushu": "言刑罰隨丗輕重也。刑新國用輕典，刑亂國用重典，刑平國用中典。凡刑所以齊非齊，各有倫理，有要義。"
                },
                {
                    "paragraph": "罰懲非死，人極于病。",
                    "zhushu": "刑罰所以懲過，非殺人，欲使惡人極於病苦，莫敢犯者。"
                },
                {
                    "paragraph": "非佞折獄，惟良折獄，罔非在中。",
                    "zhushu": "非口才可以斷獄，惟平良可以斷獄，無不在中正。"
                },
                {
                    "paragraph": "重意",
                    "zhushu": "罔非在中。君陳爾惟勿宥，惟厥中。"
                },
                {
                    "paragraph": "察辭于差，非從惟從。",
                    "zhushu": "察囚辭，其難在於差錯，非從其爲辭，惟從其本情。"
                },
                {
                    "paragraph": "哀敬折獄，明啓刑書胥占，咸庶中正。",
                    "zhushu": "當憐下人之犯法，敬斷獄之害人，明開刑書，相與占之，使刑當其罪，皆庶幾必得中正之道。當，丁浪反。"
                },
                {
                    "paragraph": "其刑其罰，其審克之。",
                    "zhushu": "其所刑，其所罰，其當詳審能行之，無失中正。重言：其審克之四。上文二。"
                },
                {
                    "paragraph": "獄成而孚，輸而孚，",
                    "zhushu": "斷獄成辭而信，當輸汝信於王。謂上其鞠劾文辭。上，時掌反，下注同。鞠，九六反。劾，亥代反，玉篇胡得反。"
                },
                {
                    "paragraph": "其刑上備，有并兩刑。",
                    "zhushu": "其斷刑文書上王府，皆當備具。有并兩刑，亦具上之。"
                },
                {
                    "paragraph": "王曰：嗚呼！敬之哉！官伯族姓，朕言多懼，",
                    "zhushu": "敬之哉！告使敬刑官長。諸侯。族，同族姓異姓也。我言多，可戒懼以儆之。儆音景。重言：敬之哉。二前見康王之誥。"
                },
                {
                    "paragraph": "朕敬于刑，有德惟刑。",
                    "zhushu": "我敬於刑，當使有德者惟典刑。"
                },
                {
                    "paragraph": "今天相民，作配在下，明清于單辭，",
                    "zhushu": "今天治民，人君爲配天，在下當承天意，聽訟當清審單辭。單辭特難聽，故言之。相，如字，馬悉亮反，𦔳也。治，直吏反。"
                },
                {
                    "paragraph": "民之亂，罔不中聽獄之兩辭，",
                    "zhushu": "民之所以治，由典獄之無不以中正。聽獄之兩辭。兩辭棄虚從實，刑獄清則民治。"
                },
                {
                    "paragraph": "無或私家于獄之兩辭。",
                    "zhushu": "典獄無敢有受貨，聽詐成私家於獄之兩辭。"
                },
                {
                    "paragraph": "獄貨非寳，惟府辜功，報以庶尤。",
                    "zhushu": "受獄貨，非家寳也，惟聚罪之事，其報則以衆人見罪。"
                },
                {
                    "paragraph": "永畏惟罰，非天不中，惟人在命。",
                    "zhushu": "當長畏懼，惟爲天所罰。非天道不中，惟人在教命使不中，不中則天罰之。"
                },
                {
                    "paragraph": "天罰不極，庶民罔有令政在于天下。",
                    "zhushu": "天道罰不中，令衆民無有善政在於天下，由人主不中，將亦罰之。令，力呈反。"
                },
                {
                    "paragraph": "王曰：嗚呼！嗣孫，今往何監，非德，于民之中，尚明聽之哉！",
                    "zhushu": "嗣孫，諸侯嗣丗，子孫非一丗。自今巳往，當何監視？非當立德於民，爲之中正乎？庶幾明聽我言而行之哉。"
                },
                {
                    "paragraph": "哲人惟刑，無疆之辭，屬于五極，咸中有慶。",
                    "zhushu": "言智人惟用刑，乃有無窮之善辭名聞於後丗，以其折獄屬五常之中正，皆中有善，所以然也。屬，音燭。"
                },
                {
                    "paragraph": "受王嘉師，監于兹祥刑。",
                    "zhushu": "有邦有土受王之善衆而治之者視於此善刑欲其勤而法之爲無疆之辭"
                }
            ]
        },
        {
            "name": "周書文侯之命第三十",
            "paragraphs": [
                {
                    "paragraph": "周書文侯之命第三十",
                    "zhushu": "",
                    "type": 1
                },
                {
                    "paragraph": "平王錫𣈆文侯秬鬯圭瓉，",
                    "zhushu": "以圭爲杓柄謂之圭瓉。平王，馬本無平字。錫，星歴反，馬本作賜。秬，音巨。鬯，勑亮反。瓉，才但反。杓，上灼反。柄，彼病反。"
                },
                {
                    "paragraph": "作文侯之命。",
                    "zhushu": "所以名篇。幽王爲犬戎所殺，平王立而東遷洛邑，𣈆文侯迎送安定之，故錫命焉。"
                },
                {
                    "paragraph": "文侯之命：",
                    "zhushu": "平王命爲侯伯。"
                },
                {
                    "paragraph": "王若曰：父義和。",
                    "zhushu": "順其功而命之。文侯同姓，故稱曰父。義和，字也。稱父者非一人，故以字别之。義，本亦作𧨏和，馬云：能以義和諸侯。別，彼列反。重言：父義和三連，見下文。"
                },
                {
                    "paragraph": "丕顯文武，克愼明德，",
                    "zhushu": "大明乎文王武王之道，能詳愼顯用有德。"
                },
                {
                    "paragraph": "昭升于上，敷聞在下。惟時上帝，集厥命于文王。",
                    "zhushu": "更述文王所以王也。言文王聖德明升于天，而布聞在下民，惟以是故，上天集成其王命，德流子孫。聞，音問。以王，于況反。"
                },
                {
                    "paragraph": "亦惟先正克左右昭事厥辟，",
                    "zhushu": "言君旣聖明，亦惟先正官賢臣，能左右明事其君所以然。辟，必亦反。重意：克左右昭事厥辟。大甲上：克左右厥辟。"
                },
                {
                    "paragraph": "越小大謀猷罔不率從，肆先祖懷在位。",
                    "zhushu": "文王君聖臣良，於小大所謀道德，天下無不循從其化，故我後丗先祖，歸在王位。"
                },
                {
                    "paragraph": "嗚呼！閔予小子嗣，造天丕愆。",
                    "zhushu": "歎而自痛傷也。言我小子而遭天大罪過，父死國敗，祖業隤隕。予如字，又音與。愆，去䖍反。隤，杜回反。隕，于敏反。重意：閔予小子。泰誓。君牙惟予小子。泰誓。肆矛小子。大誥。越予小子。康誥。汝惟小子。洛誥以予小子。周官今予小子。"
                },
                {
                    "paragraph": "殄資澤于下民，侵戎我國家純。",
                    "zhushu": "言周邦喪亂，絶其資用惠澤于下民，侵兵傷我國及卿大夫之家，禍甚大。殄，大見反。"
                },
                {
                    "paragraph": "即我御事，罔或𦒿壽俊在厥服，予則罔克。",
                    "zhushu": "所以遇禍，即我治事之臣，無有𦒿宿壽考俊徳在其服位，我則林劣無能之致。"
                },
                {
                    "paragraph": "曰惟祖惟父，其伊恤朕躬。嗚呼！有績予一人永綏在位。",
                    "zhushu": "王曰：同姓諸侯，在我惟祖惟父列者，其惟當憂念我身。嗚呼！能有成功，則我一人長安在王位。言恃諸侯。重意：永綏在位。微子之命，永綏厥位。"
                },
                {
                    "paragraph": "父義和，汝克昭乃顯祖。",
                    "zhushu": "重稱字，親之；不稱名，尊之。言汝能明汝顯祖唐叔之道，奬之。重，直用反。重言：父義和三並本篇。"
                },
                {
                    "paragraph": "汝肇刑文、武，用㑹紹乃辟，追孝于前文人。",
                    "zhushu": "言汝今始法文武之道矣，當用是道合㑹，繼汝君以善，使追孝於前文德之人。汝君，平王自謂也。繼先祖之志爲孝。辟，扶亦反。"
                },
                {
                    "paragraph": "汝多修，扞我于艱，若汝予嘉。",
                    "zhushu": "戰功曰多，言汝之功多甚修矣。乃扞我於艱難，謂救周誅犬戎。汝功我所善之。托，下旦反。住同。"
                },
                {
                    "paragraph": "王曰：父義和，其歸視爾師，寜爾邦，",
                    "zhushu": "遣令還𣈆國，其歸視汝衆，安汝國内上下。令，力呈反。"
                },
                {
                    "paragraph": "用賚爾秬鬯一卣，",
                    "zhushu": "黒黍曰秬，釀以鬯草。不言圭瓉可知。卣，中罇也。當以錫命告其始祖，故賜鬯。賚，力代反。卣音酉，又音由。釀，女亮反。"
                },
                {
                    "paragraph": "彤弓一、彤矢百、盧弓一、盧矢百，",
                    "zhushu": "彤，赤、盧。黒也。諸侯有大功，賜弓矢，然後專征伐。彤弓以講德習射，藏示子孫。彤，徒冬反。"
                },
                {
                    "paragraph": "馬四匹。",
                    "zhushu": "馬供武用四匹曰乗。侯伯之賜無常，以功大小爲度。供，音恭。"
                },
                {
                    "paragraph": "父往哉！柔逺能邇，惠康小民，無荒寜。",
                    "zhushu": "父往歸國哉？懷柔逺人，必以文德。能柔逺者，必能柔近，然後國安。安小人之道，必以順，無荒廢人事而自安。重言：往哉。十舜典三。盤庚、微子之命、康誥、畢命本篇各一。○柔逺能邇三。舜典顧命本篇。重意：惠康小民。無逸。懷保小民。又蔡仲之命。康濟小民。"
                },
                {
                    "paragraph": "簡恤爾都，用成爾顯德。",
                    "zhushu": "當簡核汝所任，憂治汝都鄙之人，人和政治，則汝顯用有德之功成矣。不言鄙，由近以及逺。核，戸革反。治，直吏反。"
                }
            ]
        },
        {
            "name": "周書費誓第三十一",
            "paragraphs": [
                {
                    "paragraph": "周書費誓第三十一",
                    "zhushu": "",
                    "type": 1
                },
                {
                    "paragraph": "魯侯伯禽宅曲阜，",
                    "zhushu": "始封之國居曲阜。伯禽，魯侯名。"
                },
                {
                    "paragraph": "徐戎並興，東郊不開，",
                    "zhushu": "徐戎、淮夷並起，爲冦於魯，故東郊不開。開，舊讀皆作開，馬本作闢。"
                },
                {
                    "paragraph": "作費誓。",
                    "zhushu": "魯侯征之於費地而誓衆也。諸侯之事而連帝王。孔子序書，以魯有治戎征討之備，秦有悔過自誓之戒，足爲丗法，故録以備王事，猶詩録商魯之頌。費音秘。"
                },
                {
                    "paragraph": "費誓：",
                    "zhushu": "費，魯東郊之地名。"
                },
                {
                    "paragraph": "公曰：嗟！人無譁聽命。",
                    "zhushu": "伯禽爲方伯，監七百里内之諸侯，帥之以征，歎而勑之，使無諠譁。欲其静聽誓命。譁，戸𤓰反。監，工銜反。重意：嗟人無譁𦗟命。詳見秦誓篇。"
                },
                {
                    "paragraph": "徂兹淮夷，徐戎並興，",
                    "zhushu": "今往征此淮浦之夷，徐州之戎，並起爲寇。此戎夷，帝王所羈縻統緒，故錯居九州之内，秦始皇逐出之。"
                },
                {
                    "paragraph": "善敹乃甲胄，敿乃干，無敢不弔。",
                    "zhushu": "言當善簡汝甲鎧胄兠鍪，施汝楯紛，無敢不令至攻堅使可用。敹，了彫反。敿，居表反。弔音的。鎧，苦代反。兠，丁侯反。鍪音矛。楯，常凖反，又音允。紛，芳云反。"
                },
                {
                    "paragraph": "備乃弓矢，鍜乃戈矛，礪乃鋒刃，無敢不善。",
                    "zhushu": "備汝弓矢，弓調矢利，鍜鍊戈矛，磨礪鋒刃，皆使無敢不功善。鍜，丁亂反。礪，力丗反。鍊，來見反。"
                },
                {
                    "paragraph": "今惟淫舎牿牛馬，",
                    "zhushu": "今軍人惟大放舎牿牢之牛馬。言軍所在必放牧也。牿，工毒反。"
                },
                {
                    "paragraph": "杜乃擭，敜乃穽，無敢傷牿。牿之傷，汝則有常刑。",
                    "zhushu": "擭捕獸機檻，當杜塞之。穽，穿地䧟獸，當以工窒敜之。無敢令傷所放牿牢之牛馬。牛馬之傷，汝則有殘人畜之常刑。杜，本又作𢾅。穫，華化反，徐戸覆反。敜，徐乃協反，又乃結反。穽，在性反。檻，戸减反。窒，珍栗反。畜，許六反，又丑六反。重言：汝則有常刑三下文二。又嗣征篇：邦有常刑。"
                },
                {
                    "paragraph": "馬牛其風，臣妾逋逃，勿敢越逐，",
                    "zhushu": "馬牛，其有風佚，臣妾逋亡，勿敢棄，越壘伍而求逐之。役人賤者，男曰臣，女曰妾。逋，布呉反。佚音逸。"
                },
                {
                    "paragraph": "祗復之，我商賚汝。",
                    "zhushu": "衆人其有得佚馬牛、逃臣妾，皆敬還復之。我則商度汝功，賜與汝。商如字，徐音章。賚，力代反，又音來。度，待洛反。"
                },
                {
                    "paragraph": "乃越逐，不復，汝則有常刑。",
                    "zhushu": "越逐爲失伍，不還爲攘盗，汝則有此常刑。"
                },
                {
                    "paragraph": "無敢寇攘，踰垣牆，",
                    "zhushu": "軍人無敢暴刧人。踰，越人垣牆。物有自來者，無敢取之。攘，如羊反。垣音𡊮。重意：無敢寇攘。康誥：寇攘姦宄。"
                },
                {
                    "paragraph": "竊馬牛，誘臣妾，汝則有常刑。",
                    "zhushu": "軍人盗竊馬牛，誘偷奴婢，汝則有犯軍令之常刑。"
                },
                {
                    "paragraph": "甲戌，我惟征徐戎。",
                    "zhushu": "誓後甲戌之日，我惟征之。"
                },
                {
                    "paragraph": "峙乃糗糧，無敢不逮。汝則有大刑。",
                    "zhushu": "皆當儲峙汝糗糒之糧，使足食，無敢不相逮及，汝則有乏軍興之死刑。峙，直里反，爾雅云：具也。糗，去九反，一音昌紹反。糧音良。糒音備。重言：汝則有大刑。二並見本篇。"
                },
                {
                    "paragraph": "魯人三郊三遂，峙乃楨榦。甲戌，我惟築，",
                    "zhushu": "揔諸國之兵，而但稱魯人。峙具楨，榦，道近也。題曰楨，旁曰榦。言三郊三遂，明東郊距守不峙，甲戌日當築攻敵壘。距堙之屬。楨音貞。榦，工翰反。築，陟六反。守，手又反。堙音因。重言：魯人三郊、三遂。二見下文。"
                },
                {
                    "paragraph": "無敢不供，汝則有無餘刑，非殺。",
                    "zhushu": "峙具楨榦，無敢不供。不供汝，則有無餘之刑。刑者非一也，然亦非殺汝。供音恭。"
                },
                {
                    "paragraph": "魯人三郊三遂，峙乃芻茭，無敢不多，汝則有大刑。",
                    "zhushu": "郊遂多積芻茭供軍，牛馬不多，汝則亦有乏軍興之大刑。芻，𥘉俱反。茭音交。重言：汝則有大刑，見上文。"
                }
            ]
        },
        {
            "name": "周書秦誓第三十二",
            "paragraphs": [
                {
                    "paragraph": "周書秦誓第三十二",
                    "zhushu": "",
                    "type": 1
                },
                {
                    "paragraph": "秦穆公伐鄭，",
                    "zhushu": "遣三帥帥師往伐之。陸云：事見魯僖公三十三年。三帥，色𩔖反，下注同。謂孟明視、西乞術、白乙丙。"
                },
                {
                    "paragraph": "𣈆襄公帥師敗諸崤。",
                    "zhushu": "崤𣈆，要塞也。以其不假道，伐而敗之，囚其三帥。崤，戸交反。塞，悉代反。假，工下反。"
                },
                {
                    "paragraph": "還歸，作秦誓。",
                    "zhushu": "𣈆舎三帥還歸，秦穆公悔過作誓。"
                },
                {
                    "paragraph": "秦誓：",
                    "zhushu": "貪鄭取敗，悔而自誓。"
                },
                {
                    "paragraph": "公曰：嗟！我士聽，無譁。",
                    "zhushu": "誓其羣臣，通稱士也。重意：嗟我士聽，無譁費誓嗟人，無譁聽命。"
                },
                {
                    "paragraph": "予誓告汝羣言之首。",
                    "zhushu": "衆言之本要。"
                },
                {
                    "paragraph": "古人有言曰：民訖自若，是多盤。",
                    "zhushu": "言民之行巳盡用順道，是多樂稱古人言悔前不順忠臣。樂音洛。重言：古人有言曰四：秦誓酒誥。牧誓本篇。"
                },
                {
                    "paragraph": "責人斯無難，惟受責俾如流，是惟艱哉。",
                    "zhushu": "人之有非，以義責之，此無難也。若巳有非，惟受人責，即改之，如水流下，是惟難哉。俾，必爾反，下同。重意：是惟艱哉。伊訓。兹惟艱哉。君牙。厥惟艱哉。"
                },
                {
                    "paragraph": "我心之憂，日月逾邁，若弗云來。",
                    "zhushu": "言我心之憂，欲改過自新，如日月並行，過如不復云來，雖欲改悔，恐死及之，無所益。復，扶又反。"
                },
                {
                    "paragraph": "惟古之謀人，則曰未就予忌；",
                    "zhushu": "惟爲我執古義之謀，人謂忠賢、蹇叔等也，則曰：未成我所欲，反忌之耳。爲，于僞反，下爲我謀同。"
                },
                {
                    "paragraph": "惟今之謀人，姑將以爲親。",
                    "zhushu": "惟指今事爲我所謀之人，我且將以爲親而用之。悔前違古從今，以取破敗。"
                },
                {
                    "paragraph": "雖則云然，尚猷詢兹黃髮，則罔所愆。",
                    "zhushu": "言前雖則有云然之過，今我庶幾以道謀此黄髮賢老，則行事無所過矣。"
                },
                {
                    "paragraph": "畨畨良士，旅力旣愆，我尚有之。",
                    "zhushu": "勇武畨畨之良士，雖衆，力巳過老。我今庶幾欲得此人而用之。畨音波。"
                },
                {
                    "paragraph": "仡仡勇夫，射御不違，我尚不欲。",
                    "zhushu": "仡仡，壯勇之夫，雖射御不違。我庻幾不欲用，自悔之至。仡，許訖反，又魚乞反，馬本作訖訖，無所省録之貌。徐云：強狀。射，神夜反。"
                },
                {
                    "paragraph": "惟截截善諞言，俾君子易辭，我皇多有之。昧昧我思之。",
                    "zhushu": "惟察察便巧，善爲辨侫之言，使君子回心易辭。我前多有之，以我昧昧，思之不明故也。截，才節反，馬云：辭語截剥省要也。諞音辨，徐扶連反，又甫淺反，馬本作偏，云：少也。辭約損明，大辨佞之人。易，羊石反。昧音妹。"
                },
                {
                    "paragraph": "如有一介臣，斷斷猗無他技，其心休休焉，其如有容。",
                    "zhushu": "如有束脩，一介臣，斷斷猗然。專一之臣，雖無他技藝，其心休休然樂善。其如是，則能有所容。言將任之。介音界，馬本作介，云：一介，耿介，一心端慤者。字又作个，音工佐反。斷，丁亂反，又音短。猗，於綺反，又於冝反。技，其綺反，本亦作伎。他，本亦作它，吐何反。樂音洛。"
                },
                {
                    "paragraph": "人之有技，若已有之。人之彦聖，其心好之，不啻如自其口出，是能容之，",
                    "zhushu": "人之有技，若已有之，樂善之至也。人之美聖，其心好之，不啻如自其口出，心好之至也，是人必能容之。好，呼報反。啻，失䜴反。重言：人之有技二，下文一〇人之彦聖二，下文一。"
                },
                {
                    "paragraph": "以保我子孫𥠖民，亦職有利哉。",
                    "zhushu": "用此好技聖之人，安我子孫，衆人，亦主有利哉！言能興國。"
                },
                {
                    "paragraph": "人之有技，冒疾以惡之。人之彦聖，而違之俾不逹，",
                    "zhushu": "見人之有技藝，蔽冐疾害以惡之。人之美聖，而違背壅塞之，使不得上通。冐，莫報反。惡，烏路反。背，音佩。壅，於勇反。塞，先得反。"
                },
                {
                    "paragraph": "是不能容。以不能保我子孫𥠖民，亦曰殆哉。",
                    "zhushu": "冐疾之人，是不能容人用之，不能安我子孫，衆人，亦曰危殆哉！殆，唐在反。"
                },
                {
                    "paragraph": "邦之杌𥌯，曰由一人，",
                    "zhushu": "杌陧不安，言危也。一人所任用，國之傾危曰由所任不用賢。杌，五骨反。隉，五結反，徐語折反。"
                },
                {
                    "paragraph": "邦之榮懷，亦尚一人之慶。",
                    "zhushu": "國之光榮，爲民所歸，亦庻幾其所任用賢之善也。穆公陳戒背賢則危，用賢則榮，自誓改前過之意。〇重意：亦尚一人之慶。吕刑一人有慶。"
                }
            ]
        }
    ]
}