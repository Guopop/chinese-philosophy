{
    "name": "周禮",
    "author": "東漢・鄭玄",
    "loadChapterCount": 1,
    "hasZhushu": true,
    "chapters": [
        {
            "name": "天官冢宰第一",
            "paragraphs": [
                {
                    "paragraph": "天官冢宰第一",
                    "zhushu": "",
                    "type": 1
                },
                {
                    "paragraph": "惟王建國，",
                    "zhushu": "建，立也。周公居攝而作六典之職，謂之周禮。營邑於土中，七年致政成王，以此禮授之，使居雒邑，治天下。司徒職曰：“日至之景尺有五寸，謂之地中，天地之所合也，四時之所交也，風雨之所會也，隂陽之所和也。然則百物阜安，乃建王國焉。”○雒，音洛，本作洛。景，京領反。下皆同。"
                },
                {
                    "paragraph": "辨方正位，",
                    "zhushu": "辨，別也。鄭司農云：“別四方，正君臣之位，君南面、臣北面之屬。”玄謂考工：“匠人建國，水地以縣，置𣙗以縣，視以景，爲規識日岀之景與日入之景，晝參諸日中之景，夜考之極星，以正朝夕。”是“別四方”。召誥曰：“越三日戊申，太保朝至于雒，卜宅。厥旣得卜，則經營。越三日庚戌，太保乃以庶殷攻位於雒汭。越五日甲寅，位成。”正位，謂此定宮廟。○辨，方免反，又平勉反。别，彼列反。縣，音玄。𣙗，魚列反。竝下同。"
                },
                {
                    "paragraph": "體國經野，",
                    "zhushu": "體猶分也。經，謂爲之里數。鄭司農云：“營國方九里，國中九經九緯，左祖右社，面朝後市，野則九夫爲井，四井爲邑之屬是也。”○朝，直遥反。"
                },
                {
                    "paragraph": "設官分職，",
                    "zhushu": "鄭司農云：“置冢宰、司徒、宗伯、司馬、司宼、司空，各有所職而百事舉。”"
                },
                {
                    "paragraph": "以爲民極。",
                    "zhushu": "極，中也。令天下之人各得其中，不失其所。○令，力呈反。"
                },
                {
                    "paragraph": "乃立天官冢宰，使帥其屬而掌邦治，以佐王均邦國。",
                    "zhushu": "掌，主也。邦治，王所以治邦國也。佐，猶助也。鄭司農云：“邦治，謂揔六官之職也，故大宰職曰：‘掌建邦之六典，以佐王治邦國。’六官皆揔屬於冢宰，故論語曰：‘君薨，百官揔己以聽於冢宰。’言冢宰於百官無所不主。爾雅曰：‘冢，大也。’冢宰，大宰也。”○治，直吏反，注邦治、下治官皆同，後皆不音。大宰，音泰，後放此。"
                },
                {
                    "paragraph": "治官之屬：大宰，卿一人；小宰，中大夫二人；宰夫，下大夫四人，上士八人，中士十有六人，旅下士三十有二人，",
                    "zhushu": "變冢言大，進退異名也。百官揔焉則謂之冢，列職於王則稱大。冢，大之上也。山頂曰冢。旅，衆也。下士，治衆事者。自大宰至旅下士，轉相副貳，皆王臣也。王之卿六命，其大夫四命，士以三命而下爲差。"
                },
                {
                    "paragraph": "府六人，史十有二人，",
                    "zhushu": "府，治藏。史，掌書者。凡府、史，皆其官長所自辟除。○藏，才浪反，下同。長，丁丈反，下皆同。辟，必亦反。"
                },
                {
                    "paragraph": "胥十有二人，徒百有二十人。",
                    "zhushu": "此民給徭役者，若今衞士矣。胥，讀如諝，謂其有才知爲什長。○胥，思敘反，又思餘反，下皆同。徭，音遥。",
                    "type": 2
                },
                {
                    "paragraph": "宮正，上士二人，中士四人，下士八人，府二人，史四人，胥四人，徒四十人。",
                    "zhushu": "正，長也。宮正，主宮中官之長。",
                    "type": 2
                },
                {
                    "paragraph": "宮伯，中士二人，下士四人，府一人，史二人，胥二人，徒二十人。",
                    "zhushu": "伯，長也。",
                    "type": 2
                },
                {
                    "paragraph": "膳夫，上士二人，中士四人，下士八人，府二人，史四人，胥十有二人，徒百有二十人。",
                    "zhushu": "膳之言善也。今時美物曰珍膳。膳夫，食官之長也。鄭司農以詩說之曰“仲允膳夫”。",
                    "type": 2
                },
                {
                    "paragraph": "庖人，中士四人，下士八人，府二人，史四人，賈八人，胥四人，徒四十人。",
                    "zhushu": "苞之言苞也，裹肉曰苞苴。賈主市買，知物賈。○庖，扶交反。賈，音古，又音嫁，下放此。苴，子餘反。物賈，音嫁。",
                    "type": 2
                },
                {
                    "paragraph": "內饔，中士四人，下士八人，府二人，史四人，胥十人，徒百人。",
                    "zhushu": "饔，割亨煎和之稱。內饔所主抂內。○饔，於容反。亨，普庚反。稱，尺正反。",
                    "type": 2
                },
                {
                    "paragraph": "外饔，中士四人，下士八人，府二人，史四人，胥十人，徒百人。",
                    "zhushu": "外饔所主在外。",
                    "type": 2
                },
                {
                    "paragraph": "亨人，下士四人，府一人，史二人，胥五人，徒五十人。",
                    "zhushu": "主爲外內饔煑肉者。○亨，普庚反。爲，于僞反。",
                    "type": 2
                },
                {
                    "paragraph": "甸師，下士二人，府一人，史二人，胥三十人，徒三百人。",
                    "zhushu": "郊外曰甸。師，猶長也。甸師，主共野物官之長。○甸，田遍反。共，音恭，下皆同。",
                    "type": 2
                },
                {
                    "paragraph": "獸人，中士四人，下士八人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "䱷人，中士二人，下士四人，府二人，史四人，胥三十人，徒三百人。",
                    "zhushu": "○䱷，音魚，本又作魚，亦作䰻。同，又音御。",
                    "type": 2
                },
                {
                    "paragraph": "鼈人，下士四人，府二人，史二人，徒十有六人。",
                    "zhushu": "",
                    "type": 2
                },
                {
                    "paragraph": "腊人，下士四人，府二人，史二人，徒二十人。",
                    "zhushu": "腊之言夕也。○腊，音昔。",
                    "type": 2
                },
                {
                    "paragraph": "醫師，上士二人，下士四人，府二人，史二人，徒二十人。",
                    "zhushu": "醫師，衆醫之長。",
                    "type": 2
                },
                {
                    "paragraph": "食醫，中士二人。",
                    "zhushu": "食有和齊藥之𩔖。○和，胡卧反。齊，才計反。",
                    "type": 2
                },
                {
                    "paragraph": "疾醫，中士八人。",
                    "zhushu": "",
                    "type": 2
                },
                {
                    "paragraph": "瘍醫，下士八人。",
                    "zhushu": "瘍，創癕也。○瘍，音羊。創，初良反。",
                    "type": 2
                },
                {
                    "paragraph": "獸醫，下士四人。",
                    "zhushu": "獸，牛馬之屬。",
                    "type": 2
                },
                {
                    "paragraph": "酒正，中士四人，下士八人，府二人，史八人，胥八人，徒八十人。",
                    "zhushu": "酒正，酒官之長。",
                    "type": 2
                },
                {
                    "paragraph": "酒人，奄十人，女三十人，奚三百人。",
                    "zhushu": "奄，精氣閉藏者，今謂之宦人。月令，仲冬“其器閎以奄”。女酒，女奴曉酒者。古者從坐男女，没入縣官爲奴，其少才知，以爲奚，今之侍史官婢。或曰：“奚，宦女。”○奄，於檢反。",
                    "type": 2
                },
                {
                    "paragraph": "漿人，奄五人，女漿十有五人，奚百有五十人。",
                    "zhushu": "女漿，女奴曉漿者。",
                    "type": 2
                },
                {
                    "paragraph": "凌人，下士二人，府二人，史二人，胥八人，徒八十人。",
                    "zhushu": "凌，冰室也。詩云：“二之日，鑿冰沖沖。三之日，納于凌隂。”○凌，力證反，或力升反。",
                    "type": 2
                },
                {
                    "paragraph": "籩人，奄一人，女籩十人，奚二十人。",
                    "zhushu": "竹曰籩。女籩，女奴之曉籩者。",
                    "type": 2
                },
                {
                    "paragraph": "醢人，奄一人，女醢二十人，奚四十人。",
                    "zhushu": "醢，豆實也。不謂之豆，此主醢，豆不盡于醢也。女醢，女奴曉醢者。○醢，呼在反。盡，津忍反。",
                    "type": 2
                },
                {
                    "paragraph": "醯人，奄二人，女醯二十人，奚四十人。",
                    "zhushu": "女醯，女奴曉醯者。○醯，呼西反。",
                    "type": 2
                },
                {
                    "paragraph": "鹽人，奄二人，女鹽二十人，奚四十人。",
                    "zhushu": "女鹽，女奴曉鹽。",
                    "type": 2
                },
                {
                    "paragraph": "幂人，奄一人，女幂十人，奚二十人。",
                    "zhushu": "以巾覆物曰幂。女幂，女奴曉幂者。○幂，莫歷反。",
                    "type": 2
                },
                {
                    "paragraph": "宮人，中士四人，下士八人，府二人，史四人，胥八人，徒八十人。",
                    "zhushu": "",
                    "type": 2
                },
                {
                    "paragraph": "掌舍，下士四人，府二人，史四人，徒四十人。",
                    "zhushu": "舍，行所解止之處。○解，佳賣反。",
                    "type": 2
                },
                {
                    "paragraph": "幕人，下士一人，府二人，史二人，徒四十人。",
                    "zhushu": "幕，帷覆上者。",
                    "type": 2
                },
                {
                    "paragraph": "掌次，下士四人，府四人，史二人，徒八十人。",
                    "zhushu": "次，自脩正之處。",
                    "type": 2
                },
                {
                    "paragraph": "大府，下大夫二人，上士四人，下士八人，府四人，史八人，賈十有六人，胥八人，徒八十人。",
                    "zhushu": "大府，爲王治藏之長，若今司農矣。",
                    "type": 2
                },
                {
                    "paragraph": "玉府，上士二人，中士四人，府二人，史二人，工八人，賈八人，胥四人，徒四十有八人。",
                    "zhushu": "工，能攻玉者。",
                    "type": 2
                },
                {
                    "paragraph": "內府，中士二人，府一人，史二人，徒十人。",
                    "zhushu": "內府，主良貨賄藏在內者。",
                    "type": 2
                },
                {
                    "paragraph": "外府，中士二人，府一人，史二人，徒十人。",
                    "zhushu": "外府，主泉藏在外者。",
                    "type": 2
                },
                {
                    "paragraph": "司會，中大夫二人，下大夫四人，上士八人，中士十有六人，府四人，史八人，胥五人，徒五十人。",
                    "zhushu": "會，大計也。司會，主天下之大計，計官之長，若今尙書。○會，古外反，注同。尙，音常。",
                    "type": 2
                },
                {
                    "paragraph": "司書，上士二人，中士四人，府二人，史四人，徒八人。",
                    "zhushu": "司書，主計會之簿書。",
                    "type": 2
                },
                {
                    "paragraph": "職內，上士二人，中士四人，府四人，史四人，徒二十人。",
                    "zhushu": "職內，主入也，若今之泉所入，謂之“少內”。○少，詩照反。",
                    "type": 2
                },
                {
                    "paragraph": "職歲，上士四人，中士八人，府四人，史八人，徒二十人。",
                    "zhushu": "主歲計，以歲斷。○斷，丁亂反。",
                    "type": 2
                },
                {
                    "paragraph": "職幣，上士二人，中士四人，府二人，史四人，賈四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司裘，中士二人，下士四人，府二人，史四人，徒四十人。",
                    "zhushu": "",
                    "type": 2
                },
                {
                    "paragraph": "掌皮，下士四人，府二人，史四人，徒四十人。",
                    "zhushu": "",
                    "type": 2
                },
                {
                    "paragraph": "內宰，下大夫二人，上士四人，中士八人，府四人，史八人，胥八人，徒八十人。",
                    "zhushu": "內宰，宮中官之長。",
                    "type": 2
                },
                {
                    "paragraph": "內小臣，奄上士四人，史二人，徒八人。",
                    "zhushu": "奄稱士，異其賢。",
                    "type": 2
                },
                {
                    "paragraph": "閽人，王宮毎門四人，囿游亦如之。",
                    "zhushu": "閽人，司昏晨以啓閉者。刑人墨者使守門。囿，御苑也。游，離宮也。",
                    "type": 2
                },
                {
                    "paragraph": "寺人，王之正內五人。",
                    "zhushu": "寺之言侍也。詩云“寺人孟子”。正內，路寢。",
                    "type": 2
                },
                {
                    "paragraph": "內豎，倍寺人之數。",
                    "zhushu": "豎，未冠者之官名。",
                    "type": 2
                },
                {
                    "paragraph": "九𡣕。",
                    "zhushu": "𡣕，婦也。昏義曰：“古者天子后立六宮、三夫人、九𡣕、二十七世婦、八十一御妻，以聽天下之內治，以明章婦順，故天下內和而家理也。”不列夫人于此官者，夫人之於后，猶三公之於王，坐而論婦禮，無官職。○𡣕，符眞反。",
                    "type": 2
                },
                {
                    "paragraph": "世婦。",
                    "zhushu": "不言數者，君子不苟於色，有婦德者充之，無則闕。",
                    "type": 2
                },
                {
                    "paragraph": "女御，",
                    "zhushu": "昏義所謂御妻。御，猶進也，侍也。",
                    "type": 2
                },
                {
                    "paragraph": "女祝四人，奚八人，",
                    "zhushu": "女祝，女奴曉祝事者。",
                    "type": 2
                },
                {
                    "paragraph": "女史八人，奚十有六人。",
                    "zhushu": "女史，女奴曉書者。",
                    "type": 2
                },
                {
                    "paragraph": "典婦功，中士二人，下士四人，府二人，史四人，工四人，賈四人，徒二十人。",
                    "zhushu": "典，主也。典婦功者，主婦人絲枲功官之長。",
                    "type": 2
                },
                {
                    "paragraph": "典絲，下士二人，府二人，史二人，賈四人，徒十有二人。",
                    "zhushu": "",
                    "type": 2
                },
                {
                    "paragraph": "典枲，下士二人，府二人，史二人，徒二十人。",
                    "zhushu": "○枲，絲里反。",
                    "type": 2
                },
                {
                    "paragraph": "內司服，奄一人，女御二人，奚八人。",
                    "zhushu": "內司服，主宮中裁縫官之長。有女御者，以衣服進，或當於王，廣其禮，使無色過。○縫，奉容反，又扶用反。",
                    "type": 2
                },
                {
                    "paragraph": "縫人，奄二人，女御八人，女工八十人，奚三十人。",
                    "zhushu": "女工，女奴曉裁縫者。○縫，扶用反。",
                    "type": 2
                },
                {
                    "paragraph": "染人，下士二人，府二人，史二人，徒二十人。",
                    "zhushu": "○染，如豔反，又而險反。",
                    "type": 2
                },
                {
                    "paragraph": "追師，下士二人，府一人，史二人，工二人，徒四人。",
                    "zhushu": "追，治玉石之名。○追，丁回反。",
                    "type": 2
                },
                {
                    "paragraph": "屨人，下士二人，府一人，史一人，工八人，徒四人。",
                    "zhushu": "",
                    "type": 2
                },
                {
                    "paragraph": "夏采。下士四人，史一人，徒四人。",
                    "zhushu": "夏采，夏翟羽色。禹貢徐州貢夏翟之羽，有虞氏以爲緌。後世或無，故染鳥羽，象而用之，謂之“夏采”。○夏，戶雅反，注同。翟，雉名。采，如字。翟，音狄。緌，如誰反。",
                    "type": 2
                },
                {
                    "paragraph": "大宰之職，掌建邦之六典，以佐王治邦國：一曰治典，以經邦國，以治官府，以紀萬民；二曰敎典，以安邦國，以敎官府，以擾萬民；三曰禮典，以和邦國，以統百官，以諧萬民；四曰政典，以平邦國，以正百官，以均萬民；五曰刑典，以詰邦國，以刑百官，以糾萬民；六曰事典，以富邦國，以任百官，以生萬民。",
                    "zhushu": "大曰邦，小曰國，邦之所居亦曰國。典，常也，經也，法也。王謂之“禮經”，常所秉以治天下也。邦國官府謂之禮法，常所守以爲法式也。常者，其上下通名。擾，猶馴也。統，猶合也。詰，猶禁也。書曰：“度作詳刑，以詰四方。”任，猶倳也。生，猶養也。鄭司農云：“治典，冢宰之職，故立其官，曰使帥其屬而掌邦治，以佐王均邦國；敎典，司徒之職，故立其官，曰使帥其屬而掌邦敎，以佐王安擾邦國；禮典，宗伯之職，故立其官，曰使帥其屬而掌邦禮，以佐王和邦國；政典，司馬之職，故立其官，曰使帥其屬而掌邦政，以佐王平邦國；刑典，司宼之職，故立其官，曰使帥其屬而掌邦禁，以佐王刑邦國。此三時皆有官，唯冬無官，又無司空，以三隅反之，則事典，司空之職也。司空之篇亡，小宰職曰：‘六曰冬官，其屬六十，掌邦事。’”○擾，而小反。諧，戶皆反。詰，起一反。馴，似倫反。度，待洛反。倳，側吏反，下同。"
                },
                {
                    "paragraph": "以八灋治官府：一曰官屬，以舉邦治；二曰官職，以辨邦治；三曰官聮，以會官治；四曰官常，以聽官治；五曰官成，以經邦治；六曰官灋，以正邦治；七曰官刑，以糾邦治；八曰官計，以弊邦治。",
                    "zhushu": "百官所居曰府。弊，斷也。鄭司農云：“官屬謂六官，其屬各六十，若今博士、大史、大宰、大祝、大樂屬大常也。小宰職曰：‘以官府之六屬舉邦治：一曰天官，其屬六十。’是也。官職，謂六官之職。小宰職曰：‘以官府之六職辨邦治：一曰治職，二曰敎職，三曰禮職，四曰政職，五曰刑職，六曰事職。’官聮，謂國有大事，一官不能獨共，則六官共舉之。聮，讀爲連，古書連作聮。聮謂連事通職，相佐助也。小宰職曰：‘以官府之六聮合邦治：一曰祭祀之聮事，二曰賔客之聮事，三曰喪荒之聮事，四曰軍旅之聮事，五曰田役之聮事，六曰斂弛之聮事。’官常，謂各自領其官之常職，非連事通職所共也。官成，謂官府之成事品式也。小宰職曰：‘以官府之八成經邦治：一曰聽政役以比居，二曰聽師田以簡稽，三曰聽閭里以版圖，四曰聽稱責以傅别，五曰聽禄位以禮命，六曰聽取予以書契，七曰聽賣買以質劑，八曰聽岀入以要會。’官法，謂職所主之法度。官職主祭祀、朝覲、會同、賔客者，則皆自有其法度。小宰職曰：‘以法掌祭祀、朝覲、會同、賔客之戒具。’官刑，謂司刑所掌墨辠、劓辠、宮辠、刖辠、殺辠也。官計，謂三年則大計羣吏之治而誅賞之。”玄謂官刑，司宼之職五刑，其四曰官刑，上能糾職。官計，謂小宰之六計，所以斷羣吏之治。○灋，古“法”字。聮，音連。弊，必世反，又蒲計反。斷，丁亂反，下同。弛，尸氏反。比，毗志反。稽，古奚反。傅，音附。别，彼列反。劑，子隨反。要，於妙反，後不音者放此。朝，直遥反，凡言“朝覲”皆同。辠，古“罪”字。劓，魚冀反。刖，音月。"
                },
                {
                    "paragraph": "以八則治都鄙：一曰祭祀，以馭其神；二曰灋則，以馭其官；三曰廢置，以馭其吏；四曰禄位，以馭其士；五曰賦貢，以馭其用；六曰禮俗，以馭其民；七曰刑賞，以馭其威；八曰田役，以馭其衆。",
                    "zhushu": "都之所居曰鄙。則，亦法也。典、法、則，所用異，異其名也。都鄙，公卿大夫之采邑、王子弟所食邑，周、召、毛、聃、畢、原之屬在畿內者。祭祀，其先君、社稷、五祀。法則，其官之制度。廢，猶退也。退其不能者，舉賢而置之。禄，若今月奉也。位，爵次也。賦，口率出泉也。貢，功也，九職之功所稅也。禮俗，昏姻喪紀舊所行也。鄭司農云：“士，謂學士。”○馭，魚慮反。采，音菜。聃，乃甘反。奉，符用反。率，音𩔖，又音律。"
                },
                {
                    "paragraph": "以八柄詔王馭羣臣：一曰爵，以馭其貴；二曰禄，以馭其富；三曰予，以馭其幸；四曰置，以馭其行；五曰生，以馭其福；六曰奪，以馭其貧；七曰廢，以馭其罪；八曰誅，以馭其過。",
                    "zhushu": "柄，所秉執以起事者也。詔，吿也，助也。爵，謂公、侯、伯、子、男、卿、大夫、士也。詩云：“誨爾序爵。”言敎王以賢否之第次也。班禄所以富臣下。書曰：“凡厥正人，旣富方穀。”幸，謂言行偶合於善，則有以賜予之，以勸後也。生，猶養也。賢臣之老者，王有以養之。成王封伯禽於魯，曰“生以養周公，死以爲周公後”是也。五福，一曰壽。奪，謂臣有大罪，沒入家財者。六極，四曰貧。廢，猶放也。舜殛鯀于羽山是也。誅，責讓也。曲禮曰：“齒路馬有誅。”凡言馭者，所以敺之內之於善。○行，下孟反。殛，紀力反。鯀，古本反。敺，起俱反。"
                },
                {
                    "paragraph": "以八統詔王馭萬民：一曰親親，二曰敬故，三曰進賢，四曰使能，五曰保庸，六曰尊貴，七曰達吏，八曰禮賔。",
                    "zhushu": "統，所以合牽以等物也。親親，若堯親九族也。敬故，不慢舊也。晏平仲久而敬之。賢，有善行也。能，多才藝者。保庸，安有功者。尊貴，尊天下之貴者。孟子曰：“天下之達尊者三：曰爵也，德也，齒也。”祭義曰：“先王之所以治天下者五：貴有德，貴貴，貴老，敬長，慈幼。”達吏，察舉勤勞之小吏也。禮賔，賔客諸侯，所以示民親仁善鄰。"
                },
                {
                    "paragraph": "以九職任萬民：一曰三農，生九穀；二曰園圃，毓草木；三曰虞衡，作山澤之材；四曰藪牧，養蕃鳥獸；五曰百工，飭化八材；六曰商賈，阜通貨賄；七曰𡣕婦，化治絲枲；八曰臣妾，聚斂䟽材；九曰閒民，無常職，轉移執事。",
                    "zhushu": "任，猶倳也。鄭司農云：“三農，平地、山、澤也。九穀，黍、稷、秫、稻、麻、大小豆、大小麥。入材，珠曰切，象曰瑳，玉曰琢，石曰磨，木曰刻，金曰鏤，革曰剥，羽曰析。閒民，謂無事業者。轉移爲人執事，若今傭賃也。”玄謂三農，原、隰及平地。九穀無秫、大麥，而有梁、苽。樹果蓏曰圃，園其樊也。虞衡，掌山澤之官，主山澤之民者。澤無水曰藪。牧，牧田在逺郊，皆畜牧之地。行曰商，處曰賈。阜，盛也。金玉曰貨，布帛曰賄。𡣕，婦人之美稱也。堯典曰：“釐降二女𡣕于虞。”臣妾，男女貧賤之稱。晉惠公卜懷公之生，曰：“將生一男一女，男爲人臣，女爲人妾。”生而名其男曰“圉”，女曰“妾”。及懷公質於秦，妾爲宦女焉。䟽材，百草根實可食者。䟽不熟曰饉。○圃，布古反。毓，古育字。蕃，扶元反。飭，音勑。賈，音古。閒，音閑。秫，音述。瑳，七何反。琢，陟角反。鏤，婁豆反。爲人，于僞反。傭，音容。賃，女鴆反。苽，音孤，彫胡也。蓏，力果反。畜，許又反，又許六反。稱，尺證反，下同。圉，魚呂反，養馬曰圉。質，諸二反。䟽不，色居反，菜也。饉，其靳反。"
                },
                {
                    "paragraph": "以九賦斂財賄：一曰邦中之賦，二曰四郊之賦，三曰邦甸之賦，四曰家削之賦，五曰邦縣之賦，六曰邦都之賦，七曰關市之賦，八曰山澤之賦，九曰幣餘之賦。",
                    "zhushu": "財，泉穀也。鄭司農云：“邦中之賦，二十而稅一，各有差也。幣餘，百二之餘。”玄謂賦，口率岀泉也。今之筭泉，民或謂之賦，此其舊名與？郷大夫：“以歲時登其夫家之衆寡，辨其可任者。國中自七尺以及六十，野自六尺以及六十有五，皆征之。”遂師之職亦云“以徵其財征”，皆謂此賦也。邦中，在城郭者。四郊去國百里，邦甸二百里，家削三百里，邦縣四百里，邦都五百里。此平民也。關市、山澤，謂占會百物，幣餘，謂占賣國中之斥幣，皆末作當增賦者，若今賈人倍筭矣。自邦中以至幣餘，各入其所有穀物，以當賦泉之數。毎處爲一書，所待異也。○削，所敎反。幣，婢世反，又必世反。名與，音餘。郷大夫，劉音香。處，昌慮反，後可以意求。"
                },
                {
                    "paragraph": "以九式均節財用：一曰祭祀之式，二曰賔客之式，三曰喪荒之式，四曰羞服之式，五曰工事之式，六曰幣帛之式，七曰芻秣之式，八曰匪頒之式，九曰好用之式。",
                    "zhushu": "式，謂用財之節度。荒，凶年也。羞，飲食之物也。工，作器物者。幣帛，所以贈勞賔客者。芻秣，養牛馬禾穀也。鄭司農云：“匪，分也。頒，讀爲班布之班，謂班賜也。”玄謂王所分賜羣臣也。好用，燕好所賜予。○喪，如字。芻，初倶反。頒，音班。好，呼報反。勞，力報反。"
                },
                {
                    "paragraph": "以九貢致邦國之用：一曰祀貢，二曰𡣕貢，三曰器貢，四曰幣貢，五曰材貢，六曰貨貢，七曰服貢，八曰斿貢，九曰物貢。",
                    "zhushu": "𡣕，故書作賔。鄭司農云：“祀貢，犧牲包茅之屬。賔貢，皮帛之屬。器貢，宗廟之器。幣貢，繡帛。材貢，木材也。貨貢，珠貝自然之物也。服貢，祭服。斿貢，羽毛。”物貢，九州之外，各以其所貴爲摰，肅愼氏貢楛矢之屬是也。”玄謂𡣕貢，絲枲。器貢，銀、鐵、石磬、丹漆也。幣貢，玉、馬、皮、帛也。材貢，櫄、𠏉、栝、柏、篠、簜也。貨貢，金、玉、龜、貝也。服貢，絺紵也。斿，讀如囿游之游。斿貢，燕好珠璣琅玕也。物貢，雜物魚鹽橘柚。○𡣕，音頻，又音賔。斿，音由。摯，音至。楛，音戸。櫄，勑倫反。榦，古旦反。栝，古活反。篠，西了反。簜，大黨反。"
                },
                {
                    "paragraph": "以九兩繫邦國之民：一曰牧，以地得民；二曰長，以貴得民；三曰師，以賢得民；四曰儒，以道得民；五曰宗，以族得民；六曰主，以利得民；七曰吏，以治得民；八曰友，以任得民；九曰藪，以富得民。",
                    "zhushu": "兩，猶耦也，所以協耦萬民。繫，聮綴也。牧，州長也，九州各有封域以居民也。長，諸侯也，一邦之貴，民所仰也。師，諸侯師氏，有德行以敎民者。儒，諸侯保氏，有六藝以敎民者。宗，繼別爲大宗，收族者。鄭司農云：“主，謂公卿大夫，世世食采不絕，民稅薄利之。”玄謂利，讀如“上思利民”之利，謂以政敎利之。吏，小吏在郷邑者。友，謂同井相合耦耡作者。孟子曰：“郷田同井，出入相友，守望相助，疾病相扶持，則百姓親睦。”藪亦有虞，掌其政令，爲之厲禁，使其地之民守其材物，以時入于王府，頒其餘於萬民。富，謂藪中材物。○繫，音計。耡，音助。"
                },
                {
                    "paragraph": "正月之吉，始和布治于邦國都鄙，乃縣治象之灋于象魏，使萬民觀治象，挾日而斂之。",
                    "zhushu": "正月，周之正月。吉，謂朔日。大宰以正月朔日布王治之事於天下，至正歲，又書而縣于象魏，振木鐸以徇之，使萬民觀焉。小宰亦帥其屬而往，皆所以重治法、新王事也。凡治有故，言始和者，若改造云爾。鄭司農云：“象魏，闕也。故魯災，季桓子御公立于象魏之外，命藏象魏，曰舊章不可忘。”從甲至甲謂之挾日，凡十日。○縣，音玄。挾，子協反。"
                },
                {
                    "paragraph": "乃施典于邦國，而建其牧，立其監，設其參，傅其伍，陳其殷，置其輔。",
                    "zhushu": "乃者，更申敕之。以侯伯有功德者，加命作州長，謂之牧，所謂八命作牧者。監，謂公、侯、伯、子、男各監一國。書曰：“王啓監，厥亂爲民。”參，謂卿三人。伍，謂夫，夫五人。鄭司農云：“殷，治律。輔，爲民之平也。”玄謂殷，衆也，謂衆士也。王制，諸侯上士二十七人，其中士、下士，各居其上之三分。輔，府史，庶人在官者。○參，七南反。傅，音附。監，古衘反。爲，于僞反。"
                },
                {
                    "paragraph": "乃施則于都鄙，而建其長，立其兩，設其伍，陳其殷，置其輔。",
                    "zhushu": "長，謂公卿大夫、王子弟食采邑者。兩，謂兩卿。不言三卿者，不足于諸侯。鄭司農云：“兩，謂兩丞。”"
                },
                {
                    "paragraph": "乃施灋于官府，而建其正，立其貳，設其攷，陳其殷，置其輔。",
                    "zhushu": "正，謂冢宰、司徒、宗伯、司馬、司宼、司空也。貳，謂小宰、小司徒、小宗伯、小司馬、小司宼、小司空也。考，成也，佐成事者，謂宰夫、卿師、肆師、軍司馬、士師也。司空亡，未聞其考。"
                },
                {
                    "paragraph": "凡治，以典待邦國之治，以則待都鄙之治，以灋待官府之治，以官成待萬民之治，以禮待賔客之治。",
                    "zhushu": "成，八成。禮，賔禮也。"
                },
                {
                    "paragraph": "祀五帝，則掌百官之誓戒與其具脩。",
                    "zhushu": "祀五帝，謂四郊及明堂。誓戒，要之以刑，重失禮也。明堂位所謂“各揚其職，百官廢職服大刑”，是其辭之略也。具，所當共。脩，掃除糞洒。○要，一遥反。糞，弗運反。洒，色賣反。"
                },
                {
                    "paragraph": "前期十日，帥執事而卜日，遂戒。",
                    "zhushu": "前期，前所諏之日也。十日，容散齊七日，致齊三日。執事，宗伯、大卜之屬。旣卜，又戒百官以始齊。○諏，子須反，謀也。散，西但反。齊，側皆反，下同。"
                },
                {
                    "paragraph": "及執事，眡滌濯。",
                    "zhushu": "執事，初爲祭事前祭日之夕。滌濯，謂漑祭器及甑甗之屬。○眡，音視，後皆同。滌，直歷反。漑，古愛反。甗，魚善反。"
                },
                {
                    "paragraph": "及納亨，贊王牲事。",
                    "zhushu": "納亨，納牲將吿殺，謂郷祭之晨，旣殺以授亨人。凡大祭祀，君親牽牲，大夫贊之。○亨，普庚反。郷，許亮反。"
                },
                {
                    "paragraph": "及祀之日，贊玉幣爵之事。",
                    "zhushu": "日，旦明也。玉幣，所以禮神，玉與幣各如其方之色。爵，所以獻齊酒。不用玉爵，尙質也。三者執以從王，至而授之。○齊，才計反。"
                },
                {
                    "paragraph": "祀大神示亦如之。",
                    "zhushu": "大神示，謂天地。○示，音祇。"
                },
                {
                    "paragraph": "享先王亦如之，贊玉凡、玉爵。",
                    "zhushu": "玉几，所以依神。天子左右玉几，宗廟獻用玉爵。"
                },
                {
                    "paragraph": "大朝覲會同，贊玉幣、玉獻、玉几、玉爵。",
                    "zhushu": "助王受此四者。時見曰會，殷見曰同。大會同或於春朝，或於秋覲，舉春秋則冬夏可知。玉幣，諸侯享幣也，其合亦如小行人所合六幣云。玉獻，獻國珍異，亦執玉以致之。玉几，王所依也，立而設凡，優尊者。王爵，王禮諸侯之酢爵。王朝諸侯，立依前，南面，其禮之於阼階上。○見，賢遍反，下同。酢，音昨。依，於豈反。"
                },
                {
                    "paragraph": "大喪，贊贈玉、含玉。",
                    "zhushu": "助王爲之也。贈玉，旣窆，所以送先王。含玉，死者口實，天子以玉。雜記曰：“舍者執璧將命曰：寡君使某含。”則諸侯含以璧。鄭司農云：“含玉，璧琮。”○舍，戶暗反，後同。窆，彼驗反，又補贈反。"
                },
                {
                    "paragraph": "作大事，則戒于百官，贊王命。",
                    "zhushu": "助王爲敎令。春秋傳曰：“國之大事，在祀與戎。”"
                },
                {
                    "paragraph": "王眡治朝，則贊聽治。",
                    "zhushu": "治朝，在路門外，羣臣治事之朝。王視之，則助王平斷。"
                },
                {
                    "paragraph": "眡四方之聽朝，亦如之。",
                    "zhushu": "謂王巡守在外時。○守，音狩。"
                },
                {
                    "paragraph": "凡邦之小治，則冢宰聽之。待四方之賔客之小治。",
                    "zhushu": "大事決於王，小事冢宰專平。"
                },
                {
                    "paragraph": "歲終，則令百官府各正其治，受其會，",
                    "zhushu": "正，正處也。會，大計也。○會，古外反。要會、會計之會放此，餘當以意求之。"
                },
                {
                    "paragraph": "聽其致事，而詔王廢置。",
                    "zhushu": "平其事來至者之功狀而奏白王。"
                },
                {
                    "paragraph": "三歲，則大計羣吏之治而誅賞之。",
                    "zhushu": "事久則聽之：大無功，不徒廢，必罪之；大有功，不徒置，必賞之。鄭司農云：“三載考績。”",
                    "type": 2
                },
                {
                    "paragraph": "小宰之職，掌建邦之宮刑，以治王宮之政令，凡宮之糾禁。",
                    "zhushu": "杜子春云：“宮，皆當爲官。”玄謂宮刑，在王宮中者之刑。建，明布吿之。糾，猶割也，察也，若今御史中丞。○宮刑，鄭如字，杜作官。"
                },
                {
                    "paragraph": "掌邦之六典、八灋、八則之貳，以逆邦國、都鄙、官府之治。",
                    "zhushu": "逆，迎受之。鄭司農云：“貳，副也。”"
                },
                {
                    "paragraph": "執邦之九貢、九賦、九式之貳，以均財節邦用。以官府之六敘正羣吏：一曰以敘正其位，二曰以敘進其治，三曰以敘作其事，四曰以敘制其食，五曰以敘受其會，六曰以敘聽其情。",
                    "zhushu": "敘，秩次也，謂先尊後卑也。治，功狀也。食，禄之多少。情，爭訟之辭。"
                },
                {
                    "paragraph": "以官府之六屬舉邦治：一曰天官，其屬六十，掌邦治，大事則從其長，小事則專達；二曰地官，其屬六十，掌邦敎，大事則從其長，小事則專達；三曰春官，其屬六十，掌邦禮，大事則從其長，小事則專達；四曰夏官，其屬六十，掌邦政，大事則從其長，小事則專達；五曰秋官，其屬六十，掌邦刑，大事則從其長，小事則專達；六曰冬官，其屬六十，掌邦事，大事則從其長，小事則專達。",
                    "zhushu": "大事從其長，若庖人、內外饔與膳夫共王之食。小事專達，若宮人、掌舍，各爲一官。六官之屬三百六十，象天地四時日月星辰之度數，天道備焉。前此者，成王作周官，其志有述天授位之義，故周公設官分職以法之。"
                },
                {
                    "paragraph": "以官府之六職辨邦治：一曰治職，以平邦國，以均萬民，以節財用；二曰敎職，以安邦國，以寧萬民，以懷賔客；三曰禮職，以和邦國，以諧萬民，以事鬼神；四曰政職，以服邦國，以正萬民，以聚百物；五曰刑職，以詰邦國，以糾萬民，以除盜賊；六曰事職，以富邦國，以養萬民，以生百物。",
                    "zhushu": "懷，亦安也。賔客來，共其委積，所以安之。聚百物者，司馬主九畿，職方制其貢，各以其所有。○委，於僞反，下“賙委”同。積，子賜反。"
                },
                {
                    "paragraph": "以官府之六聮合邦治：一曰祭祀之聮事，二曰賔客之聮事，三曰喪荒之聮事，四曰軍旅之聮事，五曰田役之聮事，六曰斂弛之聮事。凡小事皆有聮。",
                    "zhushu": "鄭司農云：“大祭祀，大宰贊玉幣，司徒奉牛牲；宗伯視滌濯、涖玉鬯、省牲鑊、奉玉齍；司馬羞魚牲、奉馬牲；司宼奉明水火。大喪，大宰贊贈玉、含玉，司徒帥六郷之衆庶，屬其六紖，宗伯爲上相，司馬平士大夫，司宼前王。此所謂官聮。”杜子春弛讀爲施。玄謂荒政弛力役，及國中貴者、賢者、服公事者、老者、疾者皆舍，不以力役之事。奉牲者，其司空奉豕與？○弛，尸氏反，劉本作“施”，音弛。涖，音利。鬯，勑亮反。齍，音資。屬其，音燭。紖，音胤，又音引。相，息亮反。豕與，音餘。"
                },
                {
                    "paragraph": "以官府之八成經邦治：一曰聽政役以比居，二曰聽師田以𥳑稽，三曰聽閭里以版圖，四曰聽稱責以傅別，五曰聽禄位以禮命，六曰聽取予以書契，七曰聽賣買以質劑，八曰聽出入以要會。",
                    "zhushu": "鄭司農云：“政謂軍政也。役謂發兵起徒役也。比居謂伍籍也。比地爲伍，因內政寄軍令，以伍籍發軍起役者，平而無遺脫也。簡稽士卒、兵器、簿書。𥳑，猶閱也，稽猶計也，合也。合計其士之卒伍，閱其兵器，爲之要簿也。故遂人職曰：‘稽其人民，簡其兵器。’國語曰：‘黃池之會，呉陳其兵，皆官師擁鐸拱稽。’版，戶籍。圖，地圖也。聽人訟地者，以版圖決之。司書職曰：‘邦中之版，土地之圖。’稱責，謂貸予。傅別謂劵書也。聽訟責者，以劵書決之。傅，傅著約束於文書。別，別爲兩，兩家各得一也。禮命，謂九賜也。書契，符書也。質劑，謂市中平賈，今時月平是也。要會，謂計最之簿書，月計曰要，歲計曰會，故宰夫職曰：‘歳終，則令羣吏正歲會；月終，則令正月要。’”傅別，故書作傅辨，鄭大夫讀爲符別，杜子春讀爲傅別。玄謂政謂賦也。凡其字或作政，或作正，或作征，以多言之宜從征，如孟子“交征利”云。傅別，謂爲大手書於一札，中字別之。書契，謂出予受入之凡要。凡簿書之最目，獄訟之要辭，皆曰契。春秋傳曰：“王叔氏不能舉其契。”質劑，謂兩書一札，同而別之，長曰質，短曰劑。傅别、質劑，皆今之劵書也，事異，異其名耳。禮命，禮之九命之差等。○政役，音征，又如字。比，毗志反。傅，音附。別，彼列反。要會，古外反。凡“要會”“會計”之字皆放此。著，直略反。賈，音嫁。月平，音病。"
                },
                {
                    "paragraph": "以聽官府之六計，弊羣吏之治：一曰廉善，二曰廉能，三曰廉敬，四曰廉正，五曰廉灋，六曰廉辨。",
                    "zhushu": "聽，平治也，平治官府之計有六事。弊，斷也，旣斷以六事，又以廉爲本。善，善其事，有辭譽也。能，政令行也。敬，不解于位也。正，行無傾邪也。法，守法不失也。辨，辨然不疑惑也。杜子春云：“廉辨，或爲廉端。”○平治，平聲。"
                },
                {
                    "paragraph": "以灋掌祭祀、朝覲、會同、賔客之戒具，軍旅、田役、喪荒亦如之。",
                    "zhushu": "法，謂其禮法也。戒具，戒官有事者所當共。"
                },
                {
                    "paragraph": "七事者，令百官府共其財用，治其施舍，聽其治訟。",
                    "zhushu": "七事，謂先四、如之者三也。施舍，不給役者。七事，故書爲小事。杜子春云：“當爲七事，書亦爲七事。”○共，音恭，後以意求之。治其，平聲。"
                },
                {
                    "paragraph": "凡祭祀，贊王幣爵之事，祼將之事。",
                    "zhushu": "又從大宰助王也。將，送也。祼送，送祼，謂贊王酌鬱鬯以獻尸，謂之祼。祼之言灌也，明不爲飲，主以祭祀。唯人道宗廟有祼，天地大神至尊不祼，莫稱焉。凡鬱鬯，受，祭之，啐之，奠之。○祼，古亂反。爲，于僞反。稱，尺證反。啐，寸對反。"
                },
                {
                    "paragraph": "凡賔客，贊祼，凡受爵之事，凡受幣之事。",
                    "zhushu": "唯祼助宗伯，其餘皆助大宰。王不酌賔客而有受酢。大宗伯職曰：“大賔客則攝而載祼。”"
                },
                {
                    "paragraph": "喪荒，受其含襚幣玉之事。",
                    "zhushu": "春秋傳曰：“口實曰含，衣服曰襚。”凶荒有幣玉者，賔客所賙委之禮。○禭，音遂。賙，音周。"
                },
                {
                    "paragraph": "月終，則以官府之敘受羣吏之要，",
                    "zhushu": "主毎月之小計。"
                },
                {
                    "paragraph": "贊冡宰受歲會。歲終，則令羣吏致事。",
                    "zhushu": "使齎歲盡文書來至，若今上計。○齎，子兮反。上，時掌反，下同。"
                },
                {
                    "paragraph": "正歲，帥治官之屬而觀治象之灋，徇以木鐸，曰：“不用灋者，國有常刑。”",
                    "zhushu": "正歳，謂夏之正月。得四時之正以出敎令者，審也。古者將有新，今必奮木鐸以警衆，使明聽也。木鐸，木舌也。文事奮木鐸，武事奮金鐸。○夏，戶雅反，後放此。"
                },
                {
                    "paragraph": "乃退，以宮刑憲禁于王宮，",
                    "zhushu": "憲，謂表縣之，若今新有法令云。"
                },
                {
                    "paragraph": "令于百官府曰：“各脩乃職，攷乃灋，待乃事，以聽王命。其有不共，則國有大刑。”",
                    "zhushu": "乃，猶女也。",
                    "type": 2
                },
                {
                    "paragraph": "宰夫之職，掌治朝之灋，以正王及三公、六卿、大夫、羣吏之位，掌其禁令，",
                    "zhushu": "治朝，在路門之外，其位司士掌焉，宰夫察其不如儀。○朝，直遥反，後皆同。"
                },
                {
                    "paragraph": "敘羣吏之治，以待賔客之令，諸臣之復，萬民之逆。",
                    "zhushu": "恒次敘諸吏之職事，三者之來，則應使辨理之。鄭司農云：“復，請也。逆，迎受王命者。宰夫主諸臣萬民之復逆，故詩人重之曰“家伯維宰”。玄謂復之言報也，反也，反報於王，謂於朝廷奏事。自下而上曰逆，逆謂上書。"
                },
                {
                    "paragraph": "掌百官府之徵令，辨其八職：一曰正，掌官灋以治要；二曰師，掌官成以治凡；三曰司，掌官灋以治目；四曰旅，掌官常以治數；五曰府，掌官契以治藏；六曰史，掌官書以贊治；七曰胥，掌官敘以治敘；八曰徒，掌官令以徵令。",
                    "zhushu": "別異諸官之八職，以備王之徵召所爲。正，辟於治官，則冡宰也。治要，若歲計也。師，辟小宰、宰夫也。治凡，若月計也。司，辟上士、中士。治目，若今日計也。旅，辟下士也。治數，毎事多少異也。治藏，藏文書及器物。贊治，若今起文書草。治敘，次序。官中，如今侍曹伍伯。傳吏朝也。徵令，趨走給召呼。○藏，才浪反，注“治藏”同。别，彼列反。辟於，音譬，下皆同。傳，直專反。"
                },
                {
                    "paragraph": "掌治灋，以攷百官府、羣都縣鄙之治，乘其財用之出入。凡失財、用、物，辟名者，以官刑詔冡宰而誅之；其足用、長財、善物者，賞之。",
                    "zhushu": "羣都，諸采邑也。六遂五百家爲鄙，五鄙爲縣。言縣鄙而六郷、州、黨亦存焉。乘，猶計也。財，泉穀也。用，貨賄也。物，畜獸也。辟名，詐爲書，以空作見，文書與實不相應也。官刑，在司宼五刑第四者。○辟名，芳石反，又芳益反。畜，許又反。見，賢遍反。"
                },
                {
                    "paragraph": "以式灋掌祭祀之戒具與其薦羞，從大宰而眡滌濯。",
                    "zhushu": "薦，脯醢也。羞，庶羞、內羞。"
                },
                {
                    "paragraph": "凡禮事，贊小宰比官府之具。",
                    "zhushu": "比，校次之。○比，如字，又毗志反。"
                },
                {
                    "paragraph": "凡朝覲、會同、賔客，以牢禮之灋掌其牢禮、委積、膳獻、飲食，賔賜之飱牽，與其陳數。",
                    "zhushu": "牢禮之法，多少之差，及其時也。三牲牛羊豕具，爲一牢。委積，謂牢米薪芻給賔客道用也。膳獻，禽羞俶獻也。飲食，燕饗也。鄭司農云：“飱，夕食也。春秋傳曰：‘飱有陪鼎。’牽牲，牢可牽而行者。春秋傳曰：‘餼牽竭矣。’”玄謂飱，客始至所致禮。凡此禮陳數，存可見者，唯有行人、掌客及聘禮、公食大夫。○委，於僞反。積，子賜反，此二字相連，皆同。飲，於鴆反，注同。食，音嗣，注“飲食”“公食”同。飱，音孫。俶，昌六反。"
                },
                {
                    "paragraph": "凡邦之弔事，掌其戒令，與其幣器財用凡所共者。",
                    "zhushu": "弔事，弔諸侯、諸臣。幣，所用賻也。器，所致明器也。凡喪，始死弔而含襚，葬而賵贈，其閒加恩厚，則有賻焉。春秋譏武氏子來求賻。○賻，音附。賵，孚仲反。"
                },
                {
                    "paragraph": "大喪小喪，掌小官之戒令，帥執事而治之。",
                    "zhushu": "大喪，王、后、世子也。小喪，夫人以下。小官，士也。其大官，則冡宰掌其戒令。治，謂共辨。○辨，簿莧反。"
                },
                {
                    "paragraph": "三公、六卿之喪，與職喪帥官有司而治之。凡諸大夫之喪，使其旅帥有司而治之。",
                    "zhushu": "旅，冡宰下士。"
                },
                {
                    "paragraph": "歲終，則令羣吏正歲會；月終，則令正月要；旬終，則令正日成，而以攷其治。治不以時舉者，以吿而誅之。",
                    "zhushu": "歲終，自周季冬。正，猶定也。旬，十日也。治不時舉，謂違時令，失期會。○期會，如字。"
                },
                {
                    "paragraph": "正歲，則以灋警戒羣吏，令脩宮中之職事，",
                    "zhushu": "警，敕戒之言。鄭司農云：“正歲之正月，以法戒敕羣吏。”"
                },
                {
                    "paragraph": "書其能者與其良者，而以吿于上。",
                    "zhushu": "良，猶善也。上，謂小宰、大宰也。鄭司農云：“若今時舉孝廉、賢良、方正、茂才異等。”",
                    "type": 2
                },
                {
                    "paragraph": "宮正，掌王宮之戒令、糾禁。",
                    "zhushu": "糾，猶割也，察也。"
                },
                {
                    "paragraph": "以時比宮中之官府次舍之衆寡，",
                    "zhushu": "時，四時。比，校次其人之在否。官府之在宮中者，若膳夫、玉府、內宰、內史之屬。次，諸吏直宿，若今部署諸廬者。舍，其所居寺。○比，方履反，又毗志反，注下竝同。"
                },
                {
                    "paragraph": "爲之版以待，",
                    "zhushu": "鄭司農云：“爲官府次舍之版圖也。待，待比也。”玄謂版，其人之名籍。待，待戒令及比。"
                },
                {
                    "paragraph": "夕擊柝而比之。",
                    "zhushu": "夕，莫也。莫行夜以比直宿者，爲其有解惰離部署。鄭司農云：“柝，戒守者所擊也。易曰：‘重門擊柝，以待暴客。’春秋傳曰：‘魯擊柝，聞於邾。’”○柝，吐各反。莫，音暮。行，下孟反。爲，于僞反，下注皆同。離，力智反。"
                },
                {
                    "paragraph": "國有故，則令宿，其比亦如之。",
                    "zhushu": "鄭司農云：“故，謂禍災。令宿，宿衞王宮。春秋傳曰：‘忘守必危，況有災乎？’”玄謂故，凡非常也。文王世子曰：“公有出疆之政，庶子以公族之無事者守於公宮，正室守大廟，諸父守貴宮貴室，諸子諸孫守下宮下室。”此謂諸侯也。王之庶子職掌國子之倅，國有大事，則帥國子而致於大子，唯所用之者。令宿之事，蓋亦存焉。○守，手又反，又音手，下文同。倅，七內反。"
                },
                {
                    "paragraph": "辨外內而時禁，",
                    "zhushu": "鄭司農云：“分別外人、內人，禁其非時岀入。”"
                },
                {
                    "paragraph": "稽其功緒，糾其德行，",
                    "zhushu": "稽，猶考也，計也。功，吏職也。緒，其志業。○行，下孟反。"
                },
                {
                    "paragraph": "幾其出入，均其稍食，",
                    "zhushu": "鄭司農云：“幾其岀入，若今時宮中有罪，禁止不得岀，亦不得入，及無引籍不得入宮司馬殿門也。”玄謂幾，荷其衣服持操及䟽數者。稍食，禄稟。○荷，呼何反，又音何。操，七曹反。數，音朔。稟，彼錦反。"
                },
                {
                    "paragraph": "去其淫怠與其竒衺之民，",
                    "zhushu": "民，宫中吏之家人也。淫，放濫也。怠，解慢也。竒衺，譎觚非常。○去，起呂反。竒，音羇，又去宜反。衺，似嗟反。譎，古穴反。"
                },
                {
                    "paragraph": "會其什伍而敎之道藝。",
                    "zhushu": "五人爲伍，二伍爲什。會之者，使之輩作輩學相勸帥，且寄宿衞之令。鄭司農云：“道，謂先王所以敎道民者。藝，謂禮、樂、射、御、書、數。”○會，如字，注同。"
                },
                {
                    "paragraph": "月終，則會其稍食；歲終，則會其行事。",
                    "zhushu": "行事，吏職也。"
                },
                {
                    "paragraph": "凡邦之大事，令于王宮之官府次舍，無去守而聽政令。",
                    "zhushu": "使居其處待所爲。"
                },
                {
                    "paragraph": "春秋以木鐸脩火禁。",
                    "zhushu": "火星以春岀，以秋入，因天時而以戒。"
                },
                {
                    "paragraph": "凡邦之事蹕宮中廟中，則執燭。",
                    "zhushu": "鄭司農讀火絕之，云“禁凡邦之事蹕，國有事，王當出，則宮正主禁絕行者，若今時衞士塡街蹕也。宮中廟中則執燭，宮正主爲王於宮中廟中執燭。”玄謂事，祭事也。邦之祭社稷七祀於宮中，祭先公先王於廟中，𨽻僕掌蹕止行者，宮正則執燭以爲明。春秋傳曰“有大事於大廟”，又曰“有事於武宮”。"
                },
                {
                    "paragraph": "大喪，則授廬舍，辨其親䟽、貴賤之居。",
                    "zhushu": "廬，𠋣廬也。舍，堊室也。親者、貴者居𠋣廬，䟽者、賤者居堊室。雜記曰：“大夫居廬，士居堊室。”○𠋣，於綺反。"
                },
                {
                    "paragraph": "宮伯，掌王宮之士庶子，凡在版者。",
                    "zhushu": "鄭司農云：“庶子，宿衞之官。版，名籍也，以版爲之，今時郷戶籍謂之戶版。”玄謂王宮之士，謂王宮中諸吏之適子也。庶子，其支庶也。○適，下歷反。"
                },
                {
                    "paragraph": "掌其政令，行其秩敘，作其徒役之事，",
                    "zhushu": "秩，禄稟也。敘，才等也。作徒役之事，大子所用。"
                },
                {
                    "paragraph": "授八次八舍之職事。",
                    "zhushu": "衞王宮者，必居四角四中，於徼候便也。鄭司農云：“庶子衞王宮，在內爲次，在外爲舍。”玄謂次，其宿衞所在。舍，其休沐之處。○徼，古弔反。便，婢面反。"
                },
                {
                    "paragraph": "若邦有大事作宮衆，則令之。",
                    "zhushu": "謂王宮之士庶子，於邦有大事，或選當行。"
                },
                {
                    "paragraph": "月終，則均秩；歲終，則均敘，以時頒其衣裘，掌其誅賞。",
                    "zhushu": "頒，讀爲班。班，布也。衣裘，若今賦冬夏衣。",
                    "type": 2
                },
                {
                    "paragraph": "膳夫，掌王之食飲膳羞，以養王及后、世子。",
                    "zhushu": "食，飯也。飲，酒漿也。膳，牲肉也。羞，有滋味者。凡養之具，大略有四。○食，音嗣，注及下“食用”“公食”同。飯，扶萬反。"
                },
                {
                    "paragraph": "凡王之饋，食用六穀，膳用六牲，飲用六淸，羞用百有二十品，珍用八物，醬用百有二十罋。",
                    "zhushu": "進物於尊者曰饋。此饋之盛者，王舉之饌也。六牲，馬、牛、羊、豕、犬、雞也。羞，出於牲及禽獸，以備滋味，謂之庶羞。公食大夫禮、內則下大夫十六，上大夫二十，其物數備焉。天子諸侯有其數，而物未得盡聞。珍，謂淳熬、淳母、炮豚、炮牂、擣珍、漬、熬、肝膋也。醬，謂醯醢也。王舉，則醢人共醢六十罋，以五齏、七醢、七菹、三臡實之。醯人共齏菹醯物六十罋。鄭司農云：“羞，進也。六穀，稌、黍、稷、粱、麥、苽。苽，彫胡也。六淸，水、漿、醴、䣼、醫、酏。”○罋，屋貢反。饌，仕眷反。盡，津忍反。淳，之純反，下同。熬，五刀反。母，莫胡反。炮，步交反。牂，作郎反。膋，力彫反。齏，作西反。臡，奴兮反，又耳齊反。稌，音杜，又他古反。苽，古呉反。䣼，力羊反。醫，於美反，又於計反。酏，以支反。"
                },
                {
                    "paragraph": "王日一舉，鼎十有二，物皆有俎，",
                    "zhushu": "殺牲盛饌曰舉。王日一舉，以朝食也。后與王同庖。鼎十有二，牢鼎九，陪鼎三。物，謂牢鼎之實，亦九俎。"
                },
                {
                    "paragraph": "以樂侑食，膳夫授祭，品甞食，王乃食。",
                    "zhushu": "侑，猶勸也。祭，謂刌肺、脊也。禮，飲食必祭，示有所先。品者，每物皆甞之，道尊者也。○刌，寸本反。"
                },
                {
                    "paragraph": "卒食，以樂徹于造。",
                    "zhushu": "造，作也。鄭司農云：“造，謂食之故所居處也。已食，徹置故處。”"
                },
                {
                    "paragraph": "王齊，日三舉，",
                    "zhushu": "鄭司農云：“齊必變食。”"
                },
                {
                    "paragraph": "大喪則不舉，大荒則不舉，大札則不舉，天地有烖則不舉，邦有大故則不舉。",
                    "zhushu": "大荒，凶年。大札，疫癘也。天烖，日月晦食。地烖，崩動也。大故，宼戎之事。鄭司農云：“大故，刑殺也。春秋傳曰：‘司宼行戮，君爲之不舉。’”○札，側八反，又音截。大死曰札。烖，音災。爲，于僞反。"
                },
                {
                    "paragraph": "王燕食，則奉膳贊祭。",
                    "zhushu": "燕食，謂日中與夕食。奉膳，奉朝之餘膳，所祭者牢肉。"
                },
                {
                    "paragraph": "凡王祭祀，賔客食，則徹王之胙俎。",
                    "zhushu": "膳夫親徹胙俎，胙俎最尊也。其餘則其屬徹之。賔客食而王有胙俎，王與賔客禮食，主人飲食之俎，皆爲胙俎，見於此矣。○見，賢遍反。"
                },
                {
                    "paragraph": "凡王之稍事，設薦脯醢。",
                    "zhushu": "鄭司農云：“稍事，謂非日中大舉時而閒食，謂之稍事。膳夫主設薦脯醢。”玄謂稍事，有小事而飲酒。○閒，古莧反。"
                },
                {
                    "paragraph": "王燕飲酒，則爲獻主。",
                    "zhushu": "鄭司農云：“主人當獻賔，則膳夫代王爲主，君不敵臣也。燕義曰：‘使宰夫爲獻主，臣莫敢與君亢禮。’”"
                },
                {
                    "paragraph": "掌后及世子之膳羞，",
                    "zhushu": "亦主其饌之數，不饋之耳。"
                },
                {
                    "paragraph": "凡肉脩之頒賜，皆掌之。",
                    "zhushu": "鄭司農云：“脩，脯也。”"
                },
                {
                    "paragraph": "凡祭祀之致福者，受而膳之。",
                    "zhushu": "致福，謂諸臣祭祀，進其餘肉，歸胙于王。鄭司農云：“膳夫受之，以給王膳。”"
                },
                {
                    "paragraph": "以摯見者亦如之。",
                    "zhushu": "鄭司農云：“以羔、鴈、雉爲摯見者，亦受以給王膳。”○見，賢遍反。"
                },
                {
                    "paragraph": "歲終，則會，唯王及后、世子之膳不會。",
                    "zhushu": "不會計多少，優尊者。其頒賜諸臣則計之。○會，古外反。",
                    "type": 2
                },
                {
                    "paragraph": "庖人，掌共六畜、六獸、六禽，辨其名物，",
                    "zhushu": "六畜，六牲也。始養之曰畜，將用之曰牲。春秋傳曰：“十日曰牲。”鄭司農云：“六獸，麋、鹿、熊、麕、野豕、兎。六禽，鴈、鶉、鷃、雉、鳩、鴿。”玄謂獸人冬獻狼，夏獻麋。又內則無熊，則六獸當有狼，而熊不屬。六禽於禽獻及六摯，宜爲羔、豚、犢、麛、雉、鴈。凡鳥獸未孕曰禽。司馬職曰：“大獸公之，小禽私之。”○畜，許又反。麕，居倫反，麞也。鶉，音純。鷃，於諫反。鴿，古合反。麛，音迷，鹿子。"
                },
                {
                    "paragraph": "凡其死生鱻薧之物，以共王之膳與其薦羞之物，及后、世子之膳羞。",
                    "zhushu": "凡，計數之。薦，亦進也。備品物曰薦，致滋味乃爲羞。王言薦者，味以不褻爲尊。鄭司農云：“鮮謂生肉，薧，謂乾肉。”○鱻，悉然反。薧，苦老反。"
                },
                {
                    "paragraph": "共祭祀之好羞，",
                    "zhushu": "謂四時所爲膳食，若荆州之䱹魚，靑州之蟹胥，雖非常物，進之孝也。○好，呼報反。䱹，側雅反。蟹，戶買反。胥，息徐反。蟹，醬也。"
                },
                {
                    "paragraph": "共喪紀之庶羞，賔客之禽獻。",
                    "zhushu": "喪紀，喪事之祭，謂虞祔也。禽獻，獻禽於賔客。獻，古文爲“獸”，杜子春云：“當爲獻。”"
                },
                {
                    "paragraph": "凡令禽獻，以灋授之，其出入亦如之。",
                    "zhushu": "令，令獸人也。禽獸不可久處，賔客至，將獻之，庖人乃令獸人取之，必書所當獻之數與之。及其來致禽，亦以此書校數之。至于獻賔客，又以此書付使者，展而行之。掌客：乘禽於諸侯，各如其命之數。聘禮：乘禽於客，日如其饔餼之數，士中日則二𩀱。○使，所吏反。乘，繩證反，下同。"
                },
                {
                    "paragraph": "凡用禽獻，春行羔豚，膳膏香；夏行腒鱐，膳膏臊；秋行犢麛，膳膏腥；冬行鱻羽，膳膏羶。",
                    "zhushu": "用禽獻，謂煎和之以獻王。鄭司農云：“膏香，牛脂也，以牛脂和之。”腒，乾雉。鱐，乾魚。膏臊，豕膏也，以豕膏和之。杜子春云：“膏臊，大膏。膏腥，豕膏也。鮮，魚也。羽，鴈也。膏羶，羊脂也。”玄謂膏腥，雞膏也。羔豚，物生而肥。犢與麛，物成而充。腒、鱐，暵𤍠而乾。魚、鴈，水涸而性定。此八物者，得四時之氣尤盛，爲人食之弗勝，是以用休廢之脂膏煎和膳之。牛屬司徒，土也。雞屬宗伯，木也。犬屬司㓂，金也。羊屬司馬，火也。○腒，其居反。鱐，所留反。臊，素刀反。腥，音星。羶，書然反。和，胡卧反，下文同。暵，呼旱反。"
                },
                {
                    "paragraph": "歲終則會，唯王及后之膳禽不會。",
                    "zhushu": "膳禽，四時所膳禽獻，加世子可以會之。",
                    "type": 2
                },
                {
                    "paragraph": "內饔，掌王及后、世子膳羞之割亨煎和之事，辨體名肉物，辨百品味之物。",
                    "zhushu": "割，肆解肉也。亨，煑也。煎和，齊以五味。體名，脊、脅、肩、臂、臑之屬。肉物，胾燔之屬。百品味，庶羞之屬。言百，舉成數。○亨，普庚反，下同。肆，託歷反。齊，才細反。胾，側吏反。膰，音燔。"
                },
                {
                    "paragraph": "王舉，則陳其鼎俎，以牲體實之，",
                    "zhushu": "取於鑊以實鼎，取於鼎以實俎。實鼎曰脀，實俎曰載。○脀，職𦫵反。"
                },
                {
                    "paragraph": "選百羞、醬物、珍物以俟饋。",
                    "zhushu": "先進食之時，恒選擇其中御者。"
                },
                {
                    "paragraph": "共后及世子之膳羞。",
                    "zhushu": "膳夫掌之，是乃共之。"
                },
                {
                    "paragraph": "辨腥、臊、羶、香之不可食者。牛夜鳴則庮；羊泠毛而毳，羶；犬赤股而躁，臊；鳥皫色而沙鳴，貍；豕盲眡而交睫，腥；馬黑脊而般臂，螻。",
                    "zhushu": "腥、臊、羶、香可食者，是别其不可食者，則所謂者皆臭味也。泠毛，毛長緫結也。皫，失色不澤美也。沙，澌也。交睫，腥，腥當爲“星”，聲之誤也，肉有如米者似星。般臂，臂毛有文。鄭司農云：“庮，朽木臭也。螻，螻蛄臭也。”杜子春云：“盲眡，當爲望視。”○庮，音由，徐餘柳反，病也。泠，音零，又郎年反。躁，早到反。皫，芳表反。沙，如字，又所嫁反。貍，音鬱。盲，亡亮反。眡，音視。睫，音接。般，音班。螻，音樓，又音漏。澌，音西。蛄，音姑。"
                },
                {
                    "paragraph": "凡宗廟之祭祀，掌割亨之事。凡燕飲食亦如之。凡掌共羞、脩、刑、膴、胖、骨、鱐，以待共膳。",
                    "zhushu": "掌共，“共”當爲“具”。羞，庶羞也。脩，鍛脯也。胖，如脯而腥者。鄭司農云：“刑膴，謂夾脊肉，或曰膺肉也。骨鱐，謂骨有肉者。”玄謂刑，鉶羹也。膴，䐑肉大臠，所以祭者。骨，牲體也。鱐，乾魚。○共羞，依注音具。膴，火呉反，又凶武反。胖，普半反。鍛，丁亂反。䐑，直輒反。"
                },
                {
                    "paragraph": "凡王之好賜肉脩，則饔人共之。",
                    "zhushu": "好賜，王所善而賜也。○好，呼報反。",
                    "type": 2
                },
                {
                    "paragraph": "外饔，掌外祭祀之割亨，共其脯、脩、刑、膴，陳其鼎俎，實之牲體、魚、腊。凡賔客之飱饔、饗食之事亦如之。",
                    "zhushu": "飱，客始至之禮。饔，旣將幣之禮。致禮於客，莫盛於饔。○食，音嗣。"
                },
                {
                    "paragraph": "邦饗耆老、孤子，則掌其割亨之事。饗士庶子亦如之。",
                    "zhushu": "孤子者，死王事者之子也。士庶子，衞王宮者，若今時之饗衞士矣。王制曰：“周人養國老於東膠，養庶老於虞庠。”"
                },
                {
                    "paragraph": "師役，則掌共其獻賜脯肉之事。",
                    "zhushu": "獻，謂酌其長帥。"
                },
                {
                    "paragraph": "凡小喪紀，陳其鼎俎而實之。",
                    "zhushu": "謂喪事之奠祭。",
                    "type": 2
                },
                {
                    "paragraph": "亨人，掌共鼎鑊，以給水火之齊。",
                    "zhushu": "鑊，所以煑肉及魚腊之器。旣孰，乃脀于鼎。齊，多少之量。○齊，才細反，注同。"
                },
                {
                    "paragraph": "職外內饔之爨亨煑，辨膳羞之物。",
                    "zhushu": "職，主也。爨，今之竈。主於其竈煑物。"
                },
                {
                    "paragraph": "祭祀，共大羹、鉶羹，賔客，亦如之。",
                    "zhushu": "大羹，肉湆。鄭司農云：“大羹，不致五味也。鉶羹，加鹽菜矣。”○湆，去及反。",
                    "type": 2
                },
                {
                    "paragraph": "甸師，掌帥其屬而耕耨王藉，以時入之，以共齍盛。",
                    "zhushu": "其屬，府史胥徒也。耨，芸芓也。王以孟春躬耕帝藉，天子三推，三公五推，卿諸侯九推，庶人終於千𠭇。庶人，謂徒三百人。藉之言借也。王一耕之，而使庶人芸芓終之。齍盛，祭祀所用穀也。粢，稷也。穀者稷爲長，是以名云。在器曰盛。○耨，乃豆反。齍，音資。芓，音子，又音兹。推，出誰反，又他回反。"
                },
                {
                    "paragraph": "祭祀，共蕭茅，",
                    "zhushu": "鄭大夫云：“蕭字或爲莤，莤讀爲縮。束茅立之祭前，沃酒其上，酒滲下去，若神飲之，故謂之縮。縮，浚也。故齊桓公責楚不貢苞茅，王祭不共，無以縮酒。”杜子春讀爲蕭，蕭，香蒿也。玄謂詩所云“取蕭祭脂”，郊特牲云“蕭合黍稷，臭陽達於墻屋，故旣薦，然後𤋲蕭合馨香”。合馨香者，是蕭之謂也。茅以共祭之苴，亦以縮酒，苴以藉祭。縮酒，泲酒也。醴齊縮酌。○莤，所六反。浚，荀閏反。焫，如恱反。苴，音租，又子餘反。藉，在夜反。泲，子禮反。齊，才細反。"
                },
                {
                    "paragraph": "共野果蓏之薦。",
                    "zhushu": "甸在逺郊之外，郊外曰野。果，桃李之屬。蓏，𤓰瓞之屬。○蓏，力果反。瓞，大結反。"
                },
                {
                    "paragraph": "喪事，代王受眚烖。",
                    "zhushu": "粢盛者，祭祀之主也。今國遭大喪，若云此黍稷不馨，使鬼神不逞于王。旣殯，大祝作禱辭授甸人，使以禱藉田之神。受眚烖，弭後殃。○𤯝，生景反。"
                },
                {
                    "paragraph": "王之同姓有辠，則死刑焉。",
                    "zhushu": "鄭司農云：“正同姓有罪當刑者，斷其獄於甸師之官也。文王世子曰：‘公族有死罪，則磬於甸人。’又曰：‘公族無宮刑，獄成，致刑于甸人。’又曰：‘公族無宫刑，不踐其𩔖也。刑于隱者，不與國人慮兄弟。’”○斷，丁亂反。踐，音翦。"
                },
                {
                    "paragraph": "帥其徒以薪蒸役外內饔之事。",
                    "zhushu": "役，爲給役也。木大曰薪，小曰蒸。",
                    "type": 2
                },
                {
                    "paragraph": "獸人，掌罟田獸，辨其名物。",
                    "zhushu": "罟，罔也，以罔搏所當田之獸。"
                },
                {
                    "paragraph": "冬獻狼，夏獻麋，春秋獻獸物。",
                    "zhushu": "狼膏聚，麋膏散，聚則温，散則涼，以救時之苦也。獸物，凡獸皆可獻也，及狐狸。"
                },
                {
                    "paragraph": "時田，則守罟。",
                    "zhushu": "備獸觸攫。○攫，倶縛反。"
                },
                {
                    "paragraph": "及弊田，令禽注于虞中。",
                    "zhushu": "弊，仆也，仆而田止。鄭司農云：“弊田，謂春火弊，夏車弊，秋羅弊，冬徒弊。虞中，謂虞人釐所田之野，及弊田，植虞旗於其中，致禽而珥焉。獸人主令田衆得禽者，置虞人所立虞旗之中，當以給四時社廟之祭。故曰‘春獻禽以祭社，夏獻禽以享禴，秋獻禽以祀祊，冬獻禽以享烝。’又曰‘大獸公之，小禽私之’。公之，謂輸之於虞中。珥焉者，取左耳以致功，若斬首折馘，故春秋傳曰：‘以數軍實。’”○弊，如字，又蒲計反。注，之樹反。仆，普卜反，又音赴。釐，音來。植，直吏反，又時力反。珥，如志反。祊，音方。"
                },
                {
                    "paragraph": "凡祭祀、喪紀、賔客，共其死獸生獸。",
                    "zhushu": "共其完者。"
                },
                {
                    "paragraph": "凡獸入于腊人，",
                    "zhushu": "當乾之。"
                },
                {
                    "paragraph": "皮毛、筋骨入于玉府。",
                    "zhushu": "給作器物。"
                },
                {
                    "paragraph": "凡田獸者，掌其政令。䱷人掌以時䱷爲梁，",
                    "zhushu": "月令季冬“命漁師爲梁”。鄭司農云：“梁，水偃也。偃水爲關空，以笱承其空。詩曰：敝笱在梁。”○偃，於建反。空，音孔，下同。"
                },
                {
                    "paragraph": "春獻王鮪。",
                    "zhushu": "王鮪，鮪之大者。月令季春“薦鮪于寢廟”。"
                },
                {
                    "paragraph": "辨魚物爲鱻薧，以共王膳羞。",
                    "zhushu": "鮮，生也。薧，乾也。○薧，苦老反。"
                },
                {
                    "paragraph": "凡祭祀、賔客、喪紀，共其魚之鱻薧。凡䱷者，掌其政令。凡䱷征，入于玉府。",
                    "zhushu": "鄭司農云：“漁征，漁者之租稅，漁人主收之，入于玉府。”",
                    "type": 2
                },
                {
                    "paragraph": "鼈人，掌取互物，",
                    "zhushu": "鄭司農云：“互物，謂有甲㒼胡，龜鼈之屬。”○互，戶故反。㒼，莫干反。"
                },
                {
                    "paragraph": "以時簎魚鼈龜蜃，凡貍物。",
                    "zhushu": "蜃，大蛤。鄭司農云：“簎，謂以□刺泥中搏取之。貍物，龜鼈之屬，自貍藏伏於泥中者。”玄謂貍物，亦謂鱴刀含漿之屬。○簎，勑角反。蜃，上軫反。于云：“鰌𩔖。”貍，莫皆反。□，音义。"
                },
                {
                    "paragraph": "春獻鼈蜃，秋獻龜魚。",
                    "zhushu": "此其出在淺處可得之時，魚亦謂自貍藏。"
                },
                {
                    "paragraph": "祭祀，共、蠯、蠃、蚳，以授醢人，",
                    "zhushu": "蠃，螔蝓。鄭司農云：“蠯，蛤也。”杜子春云：“蠯，蜯也。蚳，蛾子。國語曰：‘蟲舍蚳蝝。’”○蠯，薄佳反，又父幸反。蠃，郎戈反。蚳，直其反，蚍蜉子。螔，音夷。蝓，音由，又音榆。蜯，蒲項反，又蒲杏反。蛾，宜綺反。舎，音捨。蝝，恱全反。"
                },
                {
                    "paragraph": "掌凡邦之簎事。",
                    "zhushu": "",
                    "type": 2
                },
                {
                    "paragraph": "腊人，掌乾肉，凡田獸之脯腊膴胖之事。",
                    "zhushu": "大物解肆乾之，謂之乾肉，若今涼州烏翅矣。薄析曰脯，捶之而施薑桂曰鍜脩。腊，小物全乾。○肆，勑歷反。捶，之蘂反。"
                },
                {
                    "paragraph": "凡祭祀，共豆脯，薦脯、膴胖，凡腊物。",
                    "zhushu": "脯非豆實，豆當爲羞，聲之誤也。鄭司農云：“膴，膺肉。”鄭大夫云：“胖讀爲判。”杜子春讀胖爲版。又云：“膴胖皆謂夾脊肉。”又云：“禮家以胖爲半體。”玄謂公食大夫禮曰“庶羞皆有大者”，此據肉之所擬祭者也。又引有司曰主人亦一魚，加膴祭于其上，此據主人擬祭者，膴與大亦一也。內則曰“麋鹿田豕麕皆有胖”，足相參正也。大者，胾之大臠。膴者，魚之反覆。膴又詁曰大，二者同矣，則是膴亦䐑肉大臠。胖宜爲脯而腥，胖之言片也，析肉意也。禮固有腥腍爓，雖其有爲孰之，皆先制乃亨。○豆，音羞。胖，普半反，又音版。夾，古洽反。食，音嗣。麕，京倫反。覆，芳服反。腍，而甚反。爓，徐廉反。亨，普庚反。"
                },
                {
                    "paragraph": "賔客、喪紀，共其脯腊，凡乾肉之事。",
                    "zhushu": ""
                }
            ]
        },
        {
            "name": "天官冢宰下第二",
            "paragraphs": [
                {
                    "paragraph": "天官冢宰下第二",
                    "zhushu": "",
                    "type": 1
                },
                {
                    "paragraph": "醫師，掌醫之政令，聚毒藥以共醫事。",
                    "zhushu": "毒藥，藥之辛苦者。藥之物恒多毒。孟子曰：“若藥不瞑眩，厥疾無瘳。”○瞑，眠見反。眩，玄見反。"
                },
                {
                    "paragraph": "凡邦之有疾病者、疕瘍者造焉，則使醫分而治之。",
                    "zhushu": "疕，頭瘍，亦謂秃也。身傷曰瘍。分之者，醫各有能。○疕，匹婢反，又芳鄙反。瘍，音羊。造，七報反。"
                },
                {
                    "paragraph": "歲終，則稽其醫事以制其食：十全爲上，十失一次之，十失二次之，十失三次之，十失四爲下。",
                    "zhushu": "食，禄也。全，猶愈也。以失四爲下者，五則半矣，或不治自愈。○稽，古兮反，考也。後皆放此。"
                },
                {
                    "paragraph": "食醫，掌和王之六食、六飲、六膳、百羞、百醬、八珍之齊。",
                    "zhushu": "和，調也。○六食，音嗣，下“食齊”同。齊，才細反，下同。"
                },
                {
                    "paragraph": "凡食齊眡春時，",
                    "zhushu": "飯宜温。○眡，音視。"
                },
                {
                    "paragraph": "羹齊眡夏時，",
                    "zhushu": "羹宜𤍠。"
                },
                {
                    "paragraph": "醬齊眡秋時，",
                    "zhushu": "醬宜涼。"
                },
                {
                    "paragraph": "飲齊眡冬時。",
                    "zhushu": "飲宜寒。"
                },
                {
                    "paragraph": "凡和，春多酸，夏多苦，秋多辛，冬多鹹，調以滑甘。",
                    "zhushu": "各尙其時味，而甘以成之，猶水火金木之載於土。內則曰：“棗、栗、飴蜜以甘之，堇堇枌、榆，娩槁，滫瀡以滑之。”○和，胡卧反。飴，以之反。堇，音謹。荁，音桓。娩，音問。槁，苦老反。滫，思酒反。瀡，相蘂反。"
                },
                {
                    "paragraph": "凡會膳食之宜，牛宜稌，羊宜黍，豕宜稷，犬宜粱，鴈宜麥，魚宜苽。",
                    "zhushu": "會，成也，謂其味相成。鄭司農云：“稌，稉也。爾雅曰：‘稌，稻。’苽，彫胡也。”○稌，音杜。苽，音孤。稉，音庚。"
                },
                {
                    "paragraph": "凡君子之食，恒放焉。",
                    "zhushu": "放，猶依也。○放，甫往反。",
                    "type": 2
                },
                {
                    "paragraph": "疾醫，掌養萬民之疾病。四時皆有癘疾：春時有痟首疾，夏時有痒疥疾，秋時有瘧寒疾，冬時有嗽上氣疾。",
                    "zhushu": "癘疾，氣不和之疾。痟，酸削也。首疾，頭痛也。嗽，欬也。上氣，逆喘也。五行傳曰：“六癘作見。”○痟，音消。痒，以掌反。疥，音介。嗽，西豆反。上，時掌反。欬，苦代反。喘，昌兖反。見，賢遍反，下同。"
                },
                {
                    "paragraph": "以五味、五穀、五藥養其病，",
                    "zhushu": "養，猶治也，病由氣勝負而生。攻其贏，養其不足者。五味，醯、酒、飴蜜、薑、鹽之屬。五穀，麻、黍、稷、麥、豆也。五藥，草、木、蟲、石、穀也。其治合之齊，則存乎神農、子儀之術云。○贏，音盈，後同。合，如字，又音閤，下同。"
                },
                {
                    "paragraph": "以五氣、五聲、五色眡其死生。",
                    "zhushu": "三者，劇易之徵，見於外者。五氣，五藏所出氣也。肺氣𤍠，心氣次之，肝氣涼，脾氣温，腎氣寒。五聲，言語宮、商、角、徵、羽也。五色，面貌靑、赤、黃、白、黑也。察其盈虚休玉，吉凶可知。審用此者，莫若扁鵲、倉公。○易，以鼓反。藏，才浪反，下及注同。徵，張里反。王，往況反。扁，蒲典反。扁鵲，魏桓侯時醫人。倉公，漢文帝時人。"
                },
                {
                    "paragraph": "兩之以九竅之變，參之以九藏之動。",
                    "zhushu": "兩參之者，以觀其死生之驗。竅之變，謂開閉非常。陽竅七，隂竅二。藏之動，謂脉至與不至。正藏五，又有胃、旁胱、大腸、小腸。脉之大𠋫，要在陽明寸口。能專是者，其唯秦和乎！岐伯、榆柎，則兼彼數術者。○竅，苦弔反。榆，羊朱反。柎，音附。岐伯、榆柎，皆黃帝時醫人。"
                },
                {
                    "paragraph": "凡民之有疾病者，分而治之。死終，則各書其所以，而入于醫師。",
                    "zhushu": "少者曰死，老者曰終。所以，謂治之不愈之狀也。醫師得以制其禄，且爲後治之戒。○少，詩照反。",
                    "type": 2
                },
                {
                    "paragraph": "瘍醫，掌腫瘍、潰瘍、金瘍、折瘍之祝藥劀殺之齊。",
                    "zhushu": "腫瘍，癰而上生創者。潰瘍，癰而含膿血者。金瘍，刃創也。折瘍，踠跌者。祝，當爲注，讀如注病之注，聲之誤也。注，謂附著藥。劀，刮去膿血。殺，謂以藥食其惡肉。○折，時設反。祝，之樹反。劀，音刮。齊，才細反。創，初良反。踠，於阮反。跌，待結反。著，豬略反。去，羌呂反。"
                },
                {
                    "paragraph": "凡療瘍，以五毒攻之，",
                    "zhushu": "止病曰療。攻，治也。五毒，五藥之有毒者。今醫方有五毒之藥。作之，合黃堥，置石膽、丹砂、雄黃、礜石、慈石其中，燒之三日三夜，其煙上著，以雞羽掃取之，以注創，惡肉破，骨則盡出。○堥，音武，又音無。礜，音豫。著，直略反。"
                },
                {
                    "paragraph": "以五氣養之，以五藥療之，以五味節之。",
                    "zhushu": "旣刮殺而攻盡其宿肉，乃養之也。五氣，當爲五穀，字之誤也。節，節成其藥之力。○氣，音穀。"
                },
                {
                    "paragraph": "凡藥，以酸養骨，以辛養筋，以鹹養脉，以苦養氣，以甘養肉，以滑養竅。",
                    "zhushu": "以𩔖相養也。酸，木味，木根立地中，似骨。辛，金味，金之纏合異物，似筋。鹹，水味，水之流行地中，似脉。苦，火味，火出入無形，似氣。甘，土味，土含載四者，似肉。滑，滑石也，凡諸滑物，通利往來，似竅。"
                },
                {
                    "paragraph": "凡有瘍者，受其藥焉。",
                    "zhushu": ""
                },
                {
                    "paragraph": "獸醫，掌療獸病，療獸瘍。",
                    "zhushu": "畜獸之疾病及瘍，療問醫。○畜，許又反，下同。"
                },
                {
                    "paragraph": "凡療獸病，灌而行之，以節之，以動其氣，觀其所發而養之。",
                    "zhushu": "療畜獸必灌行之者，爲其病狀難知，灌以緩之，且强其氣也。節，趨聚之節也。氣，謂脉氣。旣行之，乃以脉視之，以知所病。○爲，于僞反。聚，仕救反。"
                },
                {
                    "paragraph": "凡療獸瘍，灌而劀之，以發其惡，然後藥之，養之、食之。",
                    "zhushu": "亦先攻之而後養之。○食，音嗣。"
                },
                {
                    "paragraph": "凡獸之有病者，有瘍者，使療之，死則計其數以進退之。",
                    "zhushu": "",
                    "type": 2
                },
                {
                    "paragraph": "酒正，掌酒之政令，以式灋授酒材。",
                    "zhushu": "式法，作酒之法式。作酒旣有米麴之數，又有功沽之巧。月令曰：“乃命大酋，秫稻必齊，麴糵必時，湛饎必潔，水泉必香，陶器必良，火齊必得。”鄭司農云：“授酒材，授酒人以其材。”○沽，音古。酋，將由反。秫，音述。齊，才細反，下同。糵，魚列反。湛，接廉反。饎，昌志反。"
                },
                {
                    "paragraph": "凡爲公酒者亦如之。",
                    "zhushu": "謂郷射飲酒以公事。作酒者，亦以式法及酒材授之，使自釀之。"
                },
                {
                    "paragraph": "辨五齊之名：一曰泛齊，二曰醴齊，三曰盎齊，四曰緹齊，五曰沈齊。",
                    "zhushu": "泛者，成而滓浮泛泛然，如今宜成醪矣。醴，猶體也，成而汁滓相將，如今恬酒矣。盎，猶翁也，成而翁翁然，葱白色，如今酇白矣。緹者，成而紅赤，如今下酒矣。沈者，成而滓沈，如今造淸矣。自醴以上尤濁，縮酌者。盎以下差淸，其象𩔖則然，古之法式，未可盡聞。杜子春讀齊皆爲粢。又禮器曰：“緹酒之用，玄酒之尚。”玄謂齊者，每有祭祀，以度量節作之。○泛，芳劒反。盎，烏浪反。緹，音體。翁，嗚動反，下同。酇，在何反。差，初賣反。"
                },
                {
                    "paragraph": "辨三酒之物：一曰事酒，二曰昔酒，三曰淸酒。",
                    "zhushu": "鄭司農云：“事酒，有事而飲也。昔酒，無事而飲也。清酒，祭祀之酒。”玄謂事酒，酌有事者之酒，其酒則今之醳酒也。昔酒，今之酋久白酒，所謂舊醳者也。淸酒，今中山冬釀，接夏而成。○醳，音亦，又音昔。"
                },
                {
                    "paragraph": "辨四飲之物：一曰淸，二曰醫，三曰漿，四曰酏。",
                    "zhushu": "淸，謂醴之泲者。醫，內則所謂“或以酏爲醴”。凡醴濁，釀酏爲之，則少淸矣。醫之字，從殹從酉省也。漿，今之酨漿也。酏，今之粥。內則有黍酏。酏，飲粥稀者之淸也。鄭司農說以內則曰“飲重醴，稻醴淸𦵩，黍醴淸𦵩，粱醴淸𦵩。或以酏爲醴，漿、水、醷”。后致飲于賔客之禮，有醫酏糟。糟音聲與𦵩相似，醫與醷亦相似，文字不同，記之者各異耳，此皆一物。○醫，於己反，徐，於計反。酏，以支反。泲，子禮反，下同。酨，昨再反。粥，之六反。𦵩，音糟，下同。醷，於紀反，又音億。"
                },
                {
                    "paragraph": "掌其厚薄之齊，以共王之四飲三酒之饌，及后、世子之飲與其酒。",
                    "zhushu": "后、世子不言饌，其饋食不必具設之。五齊正用醴爲飲者，取醴恬與酒味異也。其餘四齊，味皆似酒。"
                },
                {
                    "paragraph": "凡祭祀，以灋共五齊三酒，以實八尊。大祭三貳，中祭再貳，小祭壹貳，皆有酌數。唯齊酒不貳，皆有器量。",
                    "zhushu": "酌器，所用注尊中者，數量之多少未聞。鄭司農云：“三貳，三益副之也。大祭天地，中祭宗廟，小祭五祀。齊酒不貳，爲尊者質，不敢副益也。”杜子春云：“齊酒不貳，謂五齊以祭，不益也。其三酒，人所飲者，益也。弟子職曰：‘周旋而貳，唯嗛之視。’”玄謂大祭者，王服大裘、衮冕所祭也。中祭者，王服鷩冕、毳冕所祭也。小祭者，王服希冕、玄冕所祭也。三貳、再貳、一貳者，謂就三酒之尊而益之也。禮運曰：“玄酒在室，醴醆在戶，粢醍在堂，澄酒在下。”澄酒是三酒也。益之者，以飲諸臣，若今常滿尊也。祭祀必用五齊者，至敬不尙味，而貴多品。○貳，徐音二，下同。爲，于僞反。嗛，苦簟反。鷩，必列反。毳，充芮反。希，張里反。醆，側産反。粢，才計反。醍，音體。飲，於鴆反。"
                },
                {
                    "paragraph": "共賔客之禮酒，共后之致飲于賔客之禮醫酏糟，皆使其士奉之。",
                    "zhushu": "禮酒，王所致酒也。王致酒，后致飲，夫婦之義。糟，醫酏不泲者。泲曰淸，不泲曰糟。后致飲無醴。醫酏不淸者，與王同體，屈也，亦因以少爲貴。士，謂酒人、漿人、奄士。"
                },
                {
                    "paragraph": "凡王之燕飲酒，共其計，酒正奉之。",
                    "zhushu": "共其計者，獻酬多少，度當足也。故書酒正無酒字。鄭司農云：“正奉之，酒正奉之也。”○度，徒洛反。"
                },
                {
                    "paragraph": "凡饗士庶子，饗耆老孤子，皆共其酒，無酌數。",
                    "zhushu": "要以醉爲度。"
                },
                {
                    "paragraph": "掌酒之賜頒，皆有灋以行之。",
                    "zhushu": "法，尊卑之差。"
                },
                {
                    "paragraph": "凡有秩酒者，以書契授之。",
                    "zhushu": "鄭司農云：“有秩酒者，給事中予之酒。秩，常也。常受酒者，國語曰：至于今秩之。”玄謂所秩者，謂考臣。王制曰：“七十不俟朝，八十月吿存，九十日有秩。”"
                },
                {
                    "paragraph": "酒正之出，日入其成，月入其要，小宰聽之。",
                    "zhushu": "出，謂授酒材及用酒之多少也。受用酒者，日言其計於酒正，酒正月盡言於小宰。"
                },
                {
                    "paragraph": "歲終則會，唯王及后之飲酒不會。以酒式誅賞。",
                    "zhushu": "誅賞，作酒之善惡者。",
                    "type": 2
                },
                {
                    "paragraph": "酒人，掌爲五齊三酒，祭祀，則共奉之，以役世婦。",
                    "zhushu": "世婦，謂宮卿之官，掌女宫之宿戒，及祭祀，比其具。酒人共酒，因留與其奚爲。世婦役，亦官聮。"
                },
                {
                    "paragraph": "共賔客之禮酒、飲酒而奉之。",
                    "zhushu": "酒正使之也。禮酒，饗燕之酒。飲酒，食之酒。此謂給賔客之稍，王不親饗燕，不親食，而使人各以其爵，以酬幣侑幣致之，則從而以酒往。○親食，音嗣。"
                },
                {
                    "paragraph": "凡事，共酒而入于酒府。",
                    "zhushu": "入于酒正之府者，是王燕飲之酒，酒正當奉之。"
                },
                {
                    "paragraph": "凡祭祀，共酒以往，",
                    "zhushu": "不言奉。小祭祀。"
                },
                {
                    "paragraph": "賔客之陳酒亦如之。",
                    "zhushu": "謂若歸饔餼之酒，亦自有奉之者，以酒從往。",
                    "type": 2
                },
                {
                    "paragraph": "漿人，掌共王之六飲：水、漿、醴、涼、醫、酏，入于酒府。",
                    "zhushu": "王之六飲，亦酒正當奉之。醴，醴淸也。鄭司農云：“涼，以水和酒也。”玄謂涼，今寒粥，若糗飯雜水也。酒正不辨水涼者，無厚薄之齊。○糗，丘酉反，又昌紹反。"
                },
                {
                    "paragraph": "共賔客之稍禮。",
                    "zhushu": "稍禮，非飱饔之禮，留閒王稍所給賔客者。漿人所給，亦六飲而已。○閒，如字，又音澗。"
                },
                {
                    "paragraph": "共夫人致飲于賔客之禮，淸醴醫酏糟而奉之。",
                    "zhushu": "亦酒正使之。三物有淸有糟，夫人不體王，得備之。禮，飲醴用柶者糟也，不用柶者淸也。○柶，音四。"
                },
                {
                    "paragraph": "凡飲共之。",
                    "zhushu": "謂非食時。",
                    "type": 2
                },
                {
                    "paragraph": "凌人，掌冰，正歲十有二月，令斬冰，三其凌。",
                    "zhushu": "正歲季冬，火星中，大寒，冰方盛之時。春秋傳曰：“火星中而寒暑退。”凌，冰室也。三之者，爲消釋度也。故書正爲政。鄭司農云：“掌冰政，主藏冰之政也。”杜子春讀掌冰爲主冰也。政當爲正，正謂夏正。三其凌，三倍其冰。"
                },
                {
                    "paragraph": "春始治鑑，",
                    "zhushu": "鑑，如甀，大口，以盛冰，置食物于中，以禦温氣。春而始治之，爲二月將獻羔而啓冰。○鑑，胡暫反。甀，直僞反。盛，音成。爲，于僞反。"
                },
                {
                    "paragraph": "凡外內饔之膳羞鑑焉。凡酒漿之酒醴亦如之。",
                    "zhushu": "酒醴見温氣亦失味。酒漿，酒人、漿人也。"
                },
                {
                    "paragraph": "祭祀，共冰鑑。賔客，共冰。",
                    "zhushu": "不以鑑往，嫌使停膳羞。"
                },
                {
                    "paragraph": "大喪，共夷槃冰。",
                    "zhushu": "夷之言尸也。實冰于夷槃中，置之尸牀之下，所以寒尸。尸之槃曰夷槃，牀曰夷牀，衾曰夷衾，移尸曰夷于堂，皆依尸而爲言者也。漢禮器制度：“大槃廣八尺，長丈二尺，深三尺，漆赤中。”○廣，光曠反。長，直亮反。深，尸鴆反。漆赤中，用朱漆其中。"
                },
                {
                    "paragraph": "夏頒冰，掌事。",
                    "zhushu": "暑氣盛，王以冰頒賜，則主爲之。春秋傳曰：“古者日在北陸而藏冰，西陸朝覿而出之。”○覿，直歷反。"
                },
                {
                    "paragraph": "秋，刷。",
                    "zhushu": "刷，淸也。鄭司農云：“刷除冰室，當更內新冰。”玄謂秋涼，冰不用，可以淸除其室。○刷，所劣反。淸，如字，又才政反。",
                    "type": 2
                },
                {
                    "paragraph": "籩人，掌四籩之實。",
                    "zhushu": "籩，竹器如豆者，其容實皆四𦫵。"
                },
                {
                    "paragraph": "朝事之籩，其實麷、蕡、白、黑、形鹽、膴、鮑魚、鱐。",
                    "zhushu": "蕡，枲實也。鄭司農云：“朝事，謂淸朝未食，先進寒具。口實之籩。熬麥曰䵄，麻曰蕡，稻曰白，黍曰黑。築鹽以爲虎形，謂之形鹽。故春秋傳曰：鹽虎形。”玄謂以司尊彞之職參之，朝事謂祭宗廟薦血腥之事。形鹽，鹽之似虎者。膴，䐑生魚爲大臠。鮑者，於𥻅室中糗乾之，出於江淮也。鱐者，析乾之，出東海。王者備物，近者腥之，逺者乾之，因其宜也。今河閒以北，煑穜麥賣之，名曰逢。燕人膾魚方寸，切其腴以啗所貴。○麷，芳弓反，又芳勇反。蕡，符云反，又蒲悶反。膴，火呉反。鱐，所求反。枲，思里反。䐑，章涉反，又直輒反。𥻅，皮逼反。穜，直龍反，又音童。"
                },
                {
                    "paragraph": "饋食之籩，其實棗、㮚、桃、乾䕩、榛實。",
                    "zhushu": "饋食，薦孰也。今吉禮存者，特牲、少牢，諸侯之大夫士祭禮也。不祼，不薦血腥，而自薦孰始，是以皆云饋食之禮。乾䕩，乾梅也，有桃諸、梅諸，是其乾者。榛，似栗而小。○䕩，音老，又力到反。榛，側巾反。祼，古亂反。"
                },
                {
                    "paragraph": "加籩之實，蔆、芡、㮚、脯，蔆、芡、㮚、脯。",
                    "zhushu": "加籩，謂尸旣食，后亞獻尸所加之籩。重言之者，以四物爲八籩。蔆，芰也。芡，雞頭也。栗，與饋食同。鄭司農云：“蔆芡脯脩。”○蔆，音陵。芡，音儉。㮚，古栗字。芰，其寄反。"
                },
                {
                    "paragraph": "羞籩之實，糗餌、粉餈。",
                    "zhushu": "羞籩，謂若少牢主人酬尸，宰夫羞房中之羞于尸，侑、主人、主婦，皆右之者。故書餈作茨。鄭司農云：“糗，熬大豆與米也。粉，豆屑也。茨，字或作餈，謂乾餌餅之也。”玄謂此二物皆粉稻米、黍米所爲也。合蒸曰餌，餅之曰餈。糗者，擣粉熬大豆爲餌，餈之黏著以粉之耳。餌言糗，餈言粉，互相足。○餌，而志反。餈，昨資反。爲餌，于僞反，下同。著，直略反。"
                },
                {
                    "paragraph": "凡祭祀，共其籩薦羞之實。",
                    "zhushu": "薦、羞，皆進也。未食未飲曰薦，旣食旣飲曰羞。"
                },
                {
                    "paragraph": "喪事及賔客之事，共其薦籩、羞籩。",
                    "zhushu": "喪事之籩，謂殷奠時。"
                },
                {
                    "paragraph": "爲王及后、世子，共其內羞。",
                    "zhushu": "於其飲食，以共房中之羞。"
                },
                {
                    "paragraph": "凡籩事，掌之。",
                    "zhushu": "",
                    "type": 2
                },
                {
                    "paragraph": "醢人，掌四豆之實。朝事之豆，其實韭菹、醓醢，昌本、麋臡，菁菹、鹿臡，茆菹、麋臡。",
                    "zhushu": "醓，肉汁也。昌本，昌蒲根，切之四寸爲菹。三臡，亦醢也。作醢及臡者，必先膊乾其肉，乃後莝之，雜以粱麴及鹽，漬以美酒，塗置甀中，百日則成矣。鄭司農云：“麋臡，麋骭髓醢。或曰：麋臡，醬也。有骨爲臡，無骨爲醢。菁菹，韭菹。”鄭大夫讀茆爲茅。茅菹，茅初生。或曰：“茆，水草。”杜子春讀茆爲卯。玄謂菁，蔓菁也。茆，鳧葵也。凡菹醢皆以氣味相成，其狀未聞。○韭，音久。菹，莊魚反。醓，吐感反，或昌審反。臡，乃兮反。菁，作盈反。茆，音卯。麇，京倫反。膊，普博反。骭，戶諫反。"
                },
                {
                    "paragraph": "饋食之豆，其實葵菹、蠃醢，脾析、蠯醢，蜃、蚳醢，豚拍、魚醢。",
                    "zhushu": "蠃，螔蝓。蜃，大蛤。蚳，蛾子。鄭司農云：“脾析，牛百葉也。蠯，蛤也。”鄭大夫、杜子春皆以拍爲膊，謂脅也。或曰豚拍，肩也。今河閒名豚脅聲如鍛鎛。○蠃，力禾反。脾，婢支反。析，星歷反。蠯，蒲佳反，徐薄雞反。蜃，市軫反。拍，音搏。螔，音移。蝓，音榆，又音由。蛾，魚綺反。膊，音博，下“鎛”同。"
                },
                {
                    "paragraph": "加豆之實，芹菹、兔醢，深蒲、醓醢，箈菹、鴈醢，筍菹、魚醢。",
                    "zhushu": "芹，楚葵也。鄭司農云：“深蒲，蒲蒻入水深，故曰深蒲。或曰深蒲，桑耳。醓醢，肉醬也。箈，水中魚衣。”故書鴈或爲鶉，杜子春云：“當爲鴈。”玄謂深蒲，蒲始生水中子。箈，箭萌。筍，竹萌。○芹，音勤，又音謹。箈，音迨，又秃改反，又徒來反。筍，息尹反。蒻，音若。"
                },
                {
                    "paragraph": "羞豆之實，酏食、糝食。",
                    "zhushu": "鄭司農云：“酏食，以酒酏爲餅。糝食，菜餗蒸。”玄謂酏，𩜾也。內則曰：“取稻米，舉糔溲之，小切狼臅膏，以與稻米爲𩜾。”又曰：“糝，取牛羊豕之肉，三如一，小切之，與稻米，稻米二肉一，合以爲餌，煎之。”○食，音嗣，下同。糝，素感反。餗，音速。𩜾，之然反。糔，思柳反，又相早反。溲，所柳反。臅，昌蜀反。"
                },
                {
                    "paragraph": "凡祭祀，共薦羞之豆實，賔客、喪紀亦如之。爲王及后、世子共其內羞。王舉，則共醢六十罋，以五齊、七醢、七菹、三臡實之。",
                    "zhushu": "齊，當爲“齏”。五齏，昌本、脾析、蜃、豚拍、深蒲也。七醢，醓、蠃、蠯、蚳、魚、兔、鴈醢。七菹，韭、菁、茆、葵、芹、箈、筍菹。三臡，麋、鹿、麋臡也。凡醯醬所和，細切爲齏，全物若䐑爲菹。少儀曰：“麋鹿爲菹，野豕爲軒，皆䐑而不切。麋爲辟雞，免爲宛脾，皆䐑而切之。切葱若薤實之，醯以柔之。”由此言之，則齏菹之稱，菜肉通。○爲，于僞反。齊，子西反，下同，又才細反。䐑，直輒反。軒，音獻。皆䐑，之涉反，下同。辟，必亦反，又音檗。宛，於阮反，又於月反。稱，尺證反。"
                },
                {
                    "paragraph": "賔客之禮，共醢五十罋。",
                    "zhushu": "致饔餼時。"
                },
                {
                    "paragraph": "凡事，共醢。",
                    "zhushu": "",
                    "type": 2
                },
                {
                    "paragraph": "醯人，掌共五齊七菹，凡醯物。以共祭祀之齊菹，凡醯醬之物。賔客亦如之。",
                    "zhushu": "齊菹，醬屬。醯人者，皆須醯成味。○齊，子兮反，下同。"
                },
                {
                    "paragraph": "王舉，則共齊菹醯物六十罋，共后及世子之醬齊菹。賔客之禮，共醯五十罋。凡事，共醯。",
                    "zhushu": "",
                    "type": 2
                },
                {
                    "paragraph": "鹽人，掌鹽之政令，以共百事之鹽。",
                    "zhushu": "政令，謂受入敎所處置，求者所當得。"
                },
                {
                    "paragraph": "祭祀，共其苦鹽、散鹽。",
                    "zhushu": "杜子春讀苦爲盬，謂出鹽直用，不湅治。鄭司農云：“散鹽，湅治者。”玄謂散鹽，䰞水爲鹽。○苦，音盬。散，悉但反，下同。湅，音練，下同。䰞，音煑。"
                },
                {
                    "paragraph": "賔客，共其形鹽、散鹽。",
                    "zhushu": "形鹽，鹽之似虎形。"
                },
                {
                    "paragraph": "王之膳羞，共飴鹽，后及世子亦如之。",
                    "zhushu": "飴鹽，鹽之恬者，今戎鹽有焉。"
                },
                {
                    "paragraph": "凡齊事，䰞盬以待戒令。",
                    "zhushu": "齊事，和五味之事。鬻盬，湅治之。○齊，音劑。"
                },
                {
                    "paragraph": "幂人，掌共巾幂。",
                    "zhushu": "共巾，可以覆物。○幂，莫歷反。"
                },
                {
                    "paragraph": "祭祀，以䟽布巾幂八尊，",
                    "zhushu": "以䟽布者，天地之神尙質。"
                },
                {
                    "paragraph": "以畫布巾幂六彞。",
                    "zhushu": "宗廟可以文。畫者，畫其雲氣與？○與，音餘。"
                },
                {
                    "paragraph": "凡王巾，皆黼。",
                    "zhushu": "四。飲三酒皆畫黼。周尙武，其用文德，則黻可。○黼，音甫。",
                    "type": 2
                },
                {
                    "paragraph": "宮人，掌王之六寢之脩，",
                    "zhushu": "六寢者，路寢一，小寢五。玉藻曰：“朝，辨色始入。君日出而視朝，退適路寢聽政，使人視大夫，大夫退，然後適小寢，釋服。”是路寢以治事，小寢以時燕息焉。春秋書魯莊公薨于路寢，僖公薨于小寢，是則人君非一寢明矣。"
                },
                {
                    "paragraph": "爲其井匽，除其不蠲，去其惡臭，",
                    "zhushu": "井，漏井，所以受水潦。蠲，猶潔也。詩云“吉蠲爲饎”。鄭司農云：“匽，路廁也。”玄謂匽豬，謂霤下之池，受畜水而流之者。○匽，於建反，又音偃。蠲，音圭，又古玄反。去，起呂反。饎，尺志反。霤，力救反。畜，勑六反。"
                },
                {
                    "paragraph": "共王之沐浴。",
                    "zhushu": "沐浴，所以自潔淸。○淸，才性反。"
                },
                {
                    "paragraph": "凡寢中之事，埽除、執燭、共鑪炭，凡勞事。",
                    "zhushu": "勞事，勞䙝之事。"
                },
                {
                    "paragraph": "四方之舍事亦如之。",
                    "zhushu": "從王適四方及會同所舍。",
                    "type": 2
                },
                {
                    "paragraph": "掌舍，掌王之會同之舍，設梐枑再重，",
                    "zhushu": "故書枑爲拒。鄭司農云：“梐，榱梐也。拒，受居溜水涑槖者也。”杜子春讀爲梐枑，梐枑謂行馬。玄謂行馬再重者，以周衞有外內列。○梐，步禮反。枑，戶故反。重，直龍反，下同。拒，音矩，又胡故反。榱，音衰。居，音據。涑，音漱。槖，音妬。"
                },
                {
                    "paragraph": "設車宮轅門，",
                    "zhushu": "謂王行止宿阻險之處，備非常，次車以爲藩，則仰車以其轅表門。○藩，方元反。"
                },
                {
                    "paragraph": "爲壇壝宮，棘門。",
                    "zhushu": "謂王行止宿，平地築壇，又委壝土起堳埓以爲宮。鄭司農云：“棘門，以㦸爲門。”杜子春云：“棘門，或爲材門。”○壝，唯季反，又羊誰反。埓，音劣。"
                },
                {
                    "paragraph": "爲帷宮，設旌門。",
                    "zhushu": "謂王行晝止，有所展肆。若食息，張帷爲宮，則樹旌以表門。"
                },
                {
                    "paragraph": "無宮，則共人門。",
                    "zhushu": "謂王行有所逢遇，若住遊觀，陳列周衞，則立長大之人以表門。"
                },
                {
                    "paragraph": "凡舍事，則掌之。",
                    "zhushu": "王行所舍止。",
                    "type": 2
                },
                {
                    "paragraph": "幕人，掌帷、幕、幄、帟、綬之事。",
                    "zhushu": "王出宮，則有是事。在旁曰帷，在上曰幕。幕或在地，展陳于上。帷幕皆以布爲之。四合象宮室曰幄，王所居之帳也。鄭司農云：“帟，平帳也。綬，組綬，所以繫帷也。”玄謂帟，王在幕若幄中，坐上承塵。幄帟皆以繒爲之。凡四物者，以綬連繫焉。○幄，烏學反。帟，音亦。綬，音受。"
                },
                {
                    "paragraph": "凡朝覲、會同、軍旅、田役、祭祀，共其帷、幕、幄、帟、綬。",
                    "zhushu": "共之者，掌次當以張。"
                },
                {
                    "paragraph": "大喪，共帷、幕、帟、綬。",
                    "zhushu": "爲賔客飾也。帷以帷堂，或與幕張之於庭。帟在柩上。"
                },
                {
                    "paragraph": "三公及卿大夫之喪，共其帟。",
                    "zhushu": "唯士無帟，王有惠則賜之。檀弓曰：“君於士有賜帟。”",
                    "type": 2
                },
                {
                    "paragraph": "掌次，掌王次之灋，以待張事。",
                    "zhushu": "法，大小、丈尺。○張，音帳，又如字，下張事同。"
                },
                {
                    "paragraph": "王大旅上帝，則張氈案，設皇邸。",
                    "zhushu": "太旅上帝，祭天於圎丘。國有故而祭亦曰旅。此以旅見祀也。張氈案，以氈爲牀於幄中。鄭司農云：“皇，羽覆上。邸，後版也。”玄謂後版，屏風與染羽象鳳皇羽色以爲之。○邸，當禮反。"
                },
                {
                    "paragraph": "朝日、祀五帝，則張大次、小次，設重帟重案。合諸侯亦如之。",
                    "zhushu": "朝日，春分拜日於東門之外。祀五帝於四郊。次，謂幄也。大幄，初往所止居也。小幄，旣接祭退俟之處。祭義曰：“周人祭日，以朝及闇，雖有强力，孰能支之？”是以退俟，與諸臣代有事焉。合諸侯於壇，王亦以時休息。重帟，複帟。重案，牀重席也。鄭司農云：“五帝，五色之帝。”○朝，直遥反。重，直龍反，下同。"
                },
                {
                    "paragraph": "師田，則張幕，設重帟重案。",
                    "zhushu": "不張幄者，於是臨誓衆，王或廻顧占察。"
                },
                {
                    "paragraph": "諸侯朝覲會同，則張大次小次。",
                    "zhushu": "大次，亦初往所止居。小次，即宮待事之處。"
                },
                {
                    "paragraph": "師田，則張幕設案。",
                    "zhushu": "鄭司農云：“師田，謂諸侯相與師田。”玄謂此掌次張之，諸侯從王而師田者。"
                },
                {
                    "paragraph": "孤卿有邦事，則張幕設案。",
                    "zhushu": "有邦事，謂以事從王，若以王命岀也。孤，王之孤三人，副三公論道者。不言公，公如諸侯禮。從王祭祀合諸侯，張大次、小次。師田，亦張幕設案。"
                },
                {
                    "paragraph": "凡喪，王則張帟，王重，諸侯再重，孤卿大夫不重。",
                    "zhushu": "張帟，柩上承塵。"
                },
                {
                    "paragraph": "凡祭祀，張其旅幕，張尸次。",
                    "zhushu": "旅，衆也。公卿以下，即位所祭祀之門外以待事，爲之張大幕，尸則有幄。鄭司農云：“尸次，祭祀之尸所居更衣帳。”○爲，于僞反。"
                },
                {
                    "paragraph": "射則張耦次。",
                    "zhushu": "耦，倶𦫵射者。次在洗東。大射曰：“遂命三耦取弓矢于次。”"
                },
                {
                    "paragraph": "掌凡邦之張事。",
                    "zhushu": "",
                    "type": 2
                },
                {
                    "paragraph": "大府，掌九貢、九賦、九功之貳，以受其貨賄之入，頒其貨于受藏之府，頒其賄于受用之府。",
                    "zhushu": "九功，謂九職也。受藏之府，若內府也。受用之府，若職內也。凡貨賄皆藏以給用耳，良者以給王之用，其餘以給國之用。或言受藏，或言受用，又雜言貨賄，皆互文。○藏，才浪反，注同。"
                },
                {
                    "paragraph": "凡官府、都鄙之吏及執事者，受財用焉。凡頒財，以式灋授之。關市之賦，以待王之膳服；邦中之賦，以待賔客；四郊之賦，以待稍秣；家削之賦，以待匪頒；邦甸之賦，以待工事；邦縣之賦，以待幣帛；邦都之賦，以待祭祀；山澤之賦，以待喪紀；幣餘之賦，以待賜予。",
                    "zhushu": "待，猶給也。此九賦之財，給九式者。膳服，即羞服也。稍秣，即芻秣也。謂之稍，稍用之物也。喪紀，即喪荒也。賜予，即好用也。鄭司農云：“幣餘，使者有餘來還也。”玄謂幣餘，占賣國之斥幣。○秣，音末。好，呼報反，下同。使，色吏反。"
                },
                {
                    "paragraph": "凡邦國之貢以待弔用。",
                    "zhushu": "此九貢之財所給也。給弔用，給凶禮之五事。"
                },
                {
                    "paragraph": "凡萬民之貢以充府庫。",
                    "zhushu": "此九職之財。充，猶足。"
                },
                {
                    "paragraph": "凡式貢之餘財以共玩好之用。",
                    "zhushu": "謂先給九式及弔用，足府庫而有餘財，乃可以共玩好，明玩好非治國之用。言式言貢，互文。"
                },
                {
                    "paragraph": "凡邦之賦用，取具焉。",
                    "zhushu": "賦用，用賦。"
                },
                {
                    "paragraph": "歲終，則以貨賄之入出會之。",
                    "zhushu": "",
                    "type": 2
                },
                {
                    "paragraph": "玉府，掌王之金玉、玩好、兵器，凡良貨賄之藏。",
                    "zhushu": "良，善也。此物皆式貢之餘財所作，其不良，又有受而藏之者。○好，呼報反，及內府皆同。藏，才浪反。"
                },
                {
                    "paragraph": "共王之服玉、佩玉、珠玉。",
                    "zhushu": "佩玉者，王之所帶者。玉藻曰：“君子於玉比德焉。天子佩白玉而玄組綬。”詩傳曰：“佩玉，上有葱衡，下有雙璜、衝牙，蠙珠以納其閒。”鄭司農云：“服玉，冠飾十二玉。”○蠙，薄田反。"
                },
                {
                    "paragraph": "王齊，則共食玉。",
                    "zhushu": "玉是陽精之純者，食之以禦水氣。鄭司農云：“王齊當食玉屑。”"
                },
                {
                    "paragraph": "大喪，共含玉，復衣裳，角枕、角柶。",
                    "zhushu": "角枕以枕尸。鄭司農云：“復，招魂也。衣裳，生時服，招魂復魄于太廟，至四郊。角柶，角匕也，以楔齒。士喪禮曰：‘楔齒用角柶。’楔齒者，令可飯含。”玄謂復於四郊以綏。○含，戶暗反。枕尸，之鴆反。楔，先結反。飯，扶晩反。"
                },
                {
                    "paragraph": "掌王之燕衣服、衽席、牀、笫，凡䙝器。",
                    "zhushu": "燕衣服者，巾絮、寢衣、袍襗之屬，皆良貨賄所成。笫，簀也。鄭司農云：“衽席，單席也。䙝器，淸器，虎子之屬。”○衽，而甚反。笫，側美反。檡，音澤。"
                },
                {
                    "paragraph": "若合諸侯，則共珠槃、玉敦。",
                    "zhushu": "敦，槃𩔖，珠玉以爲飾。古者以槃盛血，以敦盛食。合諸侯者，必割牛耳，取其血，㰱之以盟。珠槃以盛牛耳，尸盟者執之。故書珠爲夷。鄭司農云：“夷槃，或爲珠槃。玉敦，㰱血玉器。”○敦，音對，又丁雷反。盛，音成，下同。㰱，色洽反。"
                },
                {
                    "paragraph": "凡王之獻金玉、兵器、文織、良貨賄之物，受而藏之。",
                    "zhushu": "謂百工爲王所作，可以獻遺諸侯。古者致物於人，尊之則曰獻，通行曰饋。春秋曰“齊侯來獻戎捷”，尊魯也。文織，畫及繡錦。○織，音志，又如字。爲，于僞反。遺，唯季反，下同。"
                },
                {
                    "paragraph": "凡王之好賜，共其貨賄。",
                    "zhushu": "",
                    "type": 2
                },
                {
                    "paragraph": "內府，掌受九貢、九賦、九功之貨賄、良兵、良器，以待邦之大用。",
                    "zhushu": "大用，朝覲之班賜。"
                },
                {
                    "paragraph": "凡四方之幣獻之金玉、齒革、兵器，凡良貨賄入焉。",
                    "zhushu": "諸侯朝聘所獻國珍。"
                },
                {
                    "paragraph": "凡適四方使者，共其所受之物而奉之。",
                    "zhushu": "王所以遺諸侯者。○使，所吏反。"
                },
                {
                    "paragraph": "凡王及冢宰之好賜予，則共之。",
                    "zhushu": "冢宰待四方賔客之小治，或有所善，亦賜予之。",
                    "type": 2
                },
                {
                    "paragraph": "外府，掌邦布之入出，以共百物，而待邦之用，凡有灋者。",
                    "zhushu": "布，泉也。布，讀爲宣布之布。其藏曰泉，其行曰布，取名於水泉，其流行無不徧。入出，謂受之復出之。共百物者，或作之，或買之。待，猶給也。有法，百官之公用也。泉始蓋一品，周景王鑄大泉而有二品，後數變易，不復識本制。至漢，唯有五銖久行。王莽改貨而異作，泉布多至十品。今存於民閒多者，有貨布、大泉、貨泉。貨布長二寸五分，廣寸，首長八分有竒，廣八分；其圜好徑二分半，足枝長八分，其右文曰“貨”，左文曰“布”，重二十五銖，直貨泉二十五。大泉徑一寸二分，重十二銖，文曰“大泉”，直十五貨泉。貨泉徑一寸，重五銖，右文曰“貨”，左曰“泉”，直一也。○復，扶又反，又音服。竒，紀宜反。枝，如字。"
                },
                {
                    "paragraph": "共王及后、世子之衣服之用。凡祭祀、賔客、喪紀、會同、軍旅，共其財用之幣齎賜予之財用。",
                    "zhushu": "齎，行道之財用也。聘禮曰：“問幾月之齎。”鄭司農云：“齎或爲資。今禮家定齎作資。”玄謂齎、資同耳。其字以齊次爲聲，從貝變易，古字亦多或。○齎，音咨。幾，舉豈反。"
                },
                {
                    "paragraph": "凡邦之小用，皆受焉。",
                    "zhushu": "皆來受。"
                },
                {
                    "paragraph": "歲終，則會，唯王及后之服不會。",
                    "zhushu": "",
                    "type": 2
                },
                {
                    "paragraph": "司會，掌邦之六典、八灋、八則之貳，以逆邦國、都鄙、官府之治。",
                    "zhushu": "逆，受而鉤考之。○會，古外反，下同。"
                },
                {
                    "paragraph": "以九貢之灋致邦國之財用；以九賦之灋令田野之財用；以九功之灋令民職之財用；以九式之灋均節邦之財用。掌國之官府、郊野、縣都之百物財用，凡在書契版圖者之貳，以逆羣吏之治，而聽其會計。",
                    "zhushu": "郊，四郊，去國百里。野，甸稍也。甸，去國二百里。稍，三百里；縣，四百里；都，五百里。書，謂簿書。契，其最凡也。版，戶籍也。圖，土地形象，田地廣狹。"
                },
                {
                    "paragraph": "以參互攷日成，以月要攷月成，以歲會攷歲成，",
                    "zhushu": "參互，謂司書之要貳，與職內之入、職歲之出。故書互爲巨，杜子春讀爲參互。"
                },
                {
                    "paragraph": "以周知四國之治，以詔王及冢宰廢置。",
                    "zhushu": "周，猶徧也。言四國者，本逆邦國之治，亦鉤考以吿。",
                    "type": 2
                },
                {
                    "paragraph": "司書，掌邦之六典、八灋、八則、九職、九正、九事，邦中之版，土地之圖，以周知入出百物，以敘其財，受其幣，使入于職幣。",
                    "zhushu": "九正，謂九賦、九貢。正，稅也。九事，謂九式。變言之者，重其職，明本而掌之，非徒相副貳也。敘，猶比次也，謂鉤考其財幣所給，及其餘見，爲之簿書。故書受爲授。鄭司農云：“授，當爲受，謂受財幣之簿書也。”玄謂亦受録其餘幣，而爲之簿書，使之入于職幣。幣物當以時用之，久藏將朽蠧。○正，音征。比，毗志反。見，賢遍反，下同。"
                },
                {
                    "paragraph": "凡上之用財用，必攷于司會。",
                    "zhushu": "上，謂王與冢宰。王雖不會，亦當知多少而闕之。司會以九式均節邦之財用。"
                },
                {
                    "paragraph": "三歲，則大計羣吏之治，以知民之財。器械之數，以知田野、夫家、六畜之數，以知山林、川澤之數，以逆羣吏之徵令。",
                    "zhushu": "械，猶兵也。逆，受而鉤考之。山林、川澤，童枯則不稅。○械，戶戒反。畜，許又反。"
                },
                {
                    "paragraph": "凡稅斂，掌事者受灋焉。及事成，則入要貳焉。",
                    "zhushu": "法，猶數也，應當稅者之數。成，猶畢也。○斂，力驗反。"
                },
                {
                    "paragraph": "凡邦治，攷焉。",
                    "zhushu": "考其法於司書。",
                    "type": 2
                },
                {
                    "paragraph": "職內，掌邦之賦入，辨其財用之物，而執其緫，以貳官府、都鄙之財入之數，以逆邦國之賦用。",
                    "zhushu": "辨財用之物，處之，使種𩔖相從。緫，謂簿書之種別與大凡。官府之有財入，若關市之屬。○種，章勇反。"
                },
                {
                    "paragraph": "凡受財者，受其貳令而書之。",
                    "zhushu": "受財，受於職內，以給公用者。貳令者，謂若今御史所寫下本奏，王所可者。書之，若言某月某日某甲，詔書出某物若干，給某官某事。"
                },
                {
                    "paragraph": "及會，以逆職歲與官府財用之岀，",
                    "zhushu": "亦參互鉤考之。"
                },
                {
                    "paragraph": "而敘其財，以待邦之移用。",
                    "zhushu": "亦鉤考，今藏中餘見爲之簿。移用，謂轉運給他。○藏，才浪反。",
                    "type": 2
                },
                {
                    "paragraph": "職歲，掌邦之賦出，以貳官府、都鄙之財出賜之數，以待會計而攷之。",
                    "zhushu": "以貳者，亦如職內書其貳令而編存之。○編，必綿反。"
                },
                {
                    "paragraph": "凡官府、都鄙、羣吏之岀財用，受式灋于職歲。",
                    "zhushu": "百官之公用式法多少，職歲掌出之，舊用事存焉。"
                },
                {
                    "paragraph": "凡上之賜予，以敘與職幣授之。",
                    "zhushu": "敘，受賜者之尊卑。"
                },
                {
                    "paragraph": "及會，以式灋贊逆會。",
                    "zhushu": "助司會鉤考羣吏之計。",
                    "type": 2
                },
                {
                    "paragraph": "職幣，掌式灋以斂官府、都鄙與凡用邦財者之幣，",
                    "zhushu": "幣，謂給公用之餘。凡用邦財者，謂軍旅。"
                },
                {
                    "paragraph": "振掌事者之餘財，",
                    "zhushu": "振，猶抍也，檢也。掌事，謂以王命有所作爲。先言斂幣，後言振財，互文。○抍，音拯。"
                },
                {
                    "paragraph": "皆辨其物而奠其録，以書楬之，以詔上之小用賜予。",
                    "zhushu": "奠，定也。故書録爲禄。杜子春云：“禄當爲録，定其録籍。”鄭司農云：“楬之，若今時爲書以著其幣。”○楬，其列反。著，直略反，又張恕反。"
                },
                {
                    "paragraph": "歲終，則會其岀。凡邦之會事，以式灋贊之。",
                    "zhushu": "",
                    "type": 2
                },
                {
                    "paragraph": "司裘，掌爲大裘，以共王祀天之服。",
                    "zhushu": "鄭司農云：“大裘，黑羔裘，服以祀天，示質。”"
                },
                {
                    "paragraph": "中秋獻良裘，王乃行羽物。",
                    "zhushu": "良，善也。中秋鳥獸㲝毨，因其良時而用之。鄭司農云：“良裘，王所服也。行羽物，以羽物飛鳥賜羣吏。”玄謂良裘，玉藻所謂黼裘與？此羽物，小鳥鶉雀之屬，鷹所擊者。中秋鳩化爲鷹，中春鷹化爲鳩，順其始殺，與其將止，而大班羽物。○中，音仲。㲝，音毛。毨，先典反。與，音餘。"
                },
                {
                    "paragraph": "季秋，獻功裘，以待頒賜。",
                    "zhushu": "功裘，人功微麤，謂狐靑麛裘之屬。鄭司農云：“功裘，卿大夫所服。”○麛，音迷。"
                },
                {
                    "paragraph": "王大射，則共虎侯、熊侯、豹侯，設其鵠。諸侯，則共熊侯、豹侯，卿大夫則共麋侯，皆設其鵠。",
                    "zhushu": "大射者，爲祭祀射。王將有郊廟之事，以射擇諸侯及羣臣與邦國所貢之士可以與祭者。射者可以觀德行，其容體比於禮，其節比於樂，而中多者，得與於祭。諸侯，謂三公及王子弟封於畿內者。卿大夫亦皆有采地焉。其將祀其先祖，亦與羣臣射以擇之。凡大射，各於其射宮。侯者，其所射也。以虎、熊、豹、麋之皮飾其側，又方制之以爲𦎧，謂之鵠，著于侯中，所謂皮侯。王之大射：虎侯，王所自射也；熊侯，諸侯所射；豹侯，卿大夫以下所射。諸侯之大射：熊侯，諸侯所自射；豹侯，羣臣所射。卿大夫之大射：麋侯，君臣共射焉。凡此侯道，虎九十弓，熊七十弓，豹、麋五十弓。列國之諸侯大射，大侯亦九十，參七十，干五十，逺尊得伸可同耳。所射正謂之侯者，天子中之，則能服諸侯，諸侯以下中之，則得爲諸侯。鄭司農云：“鵠，鵠毛也。方十尺曰侯，四尺曰鵠，二尺曰正，四寸曰質。”玄謂侯中之大小，取數於侯道。郷射記曰：“弓二寸以爲侯中。”則九十弓者，侯中廣丈八尺；七十弓者，侯中廣丈四尺；五十弓者，侯中廣一丈。尊卑異等，此數明矣。考工記曰：“梓人爲侯，廣與崇方，參分其廣，而鵠居一焉。”然則侯中丈八尺者，鵠方六尺；侯中丈四尺者，鵠方四尺六寸大半寸；侯中一丈者，鵠方三尺三寸少半寸。謂之鵠者，取名於鳱鵠。鳱鵠，小鳥而難中，是以中之爲儁。亦取鵠之言較，較者，直也，射所以直己志。用虎、熊、豹、麋之皮，示服猛，討迷惑者。射者大禮，故取義衆也。士不大射，士無臣，祭無所擇。故書諸侯則共熊侯、虎侯。杜子春云：“虎當爲豹。”○鵠，古毒反。爲祭，于僞反。以與，音預，下“得與”同。比，毗志反，下同。而中，下仲反，下同。所射，食亦反，下皆同。𦎧，諸允反。著，直略反。參，素感反。干，魚旰反，又魚澗反。逺，于萬反。正，音征，下同。鳱，音干。"
                },
                {
                    "paragraph": "大喪，廞裘，飾皮車。",
                    "zhushu": "皮車，遣車之革路。故書廞爲淫。鄭司農云：“淫裘，陳裘也。”玄謂廞，興也，若詩之興，謂象似而作之。凡爲神之偶衣物，必沽而小耳。○廞，許金反。遣，弃戰反。興，虚譍反，下同。○"
                },
                {
                    "paragraph": "凡邦之皮事，掌之。歲終，則會，唯王之裘與其皮事不會。",
                    "zhushu": "",
                    "type": 2
                },
                {
                    "paragraph": "掌皮，掌秋斂皮，冬斂革，春獻之。",
                    "zhushu": "皮革踰歲乾久乃可用。獻之，獻其良者於王，以入司裘，給王用。"
                },
                {
                    "paragraph": "遂以式灋頒皮革于百工，",
                    "zhushu": "式法，作物所用多少。故事。"
                },
                {
                    "paragraph": "共其毳毛爲氈，以待邦事。",
                    "zhushu": "當用氈則共之。毳毛，毛細縟者。○毳，尺銳反。縟，音辱。"
                },
                {
                    "paragraph": "歲終，則會其財齎。",
                    "zhushu": "財，斂財本數及餘見者。齎，所給予人以物曰齎。今時詔書或曰齎計吏。鄭司農云：“齎或爲資。”○見，賢遍反。",
                    "type": 2
                },
                {
                    "paragraph": "內宰，掌書版圖之灋，以治王內之政令，均其稍食，分其人民以居之。",
                    "zhushu": "版，謂宮中閽寺之屬及其子弟録籍也。圖，王及后、世子之宮中吏官府之形象也。政令，謂施閽寺者。稍食，吏禄稟也。人民，吏子弟。分之，使衆者就寡，均宿衞。○"
                },
                {
                    "paragraph": "以隂禮敎六宮，",
                    "zhushu": "鄭司農云：“隂禮，婦人之禮。六宮後五前一，王之妃百二十人：后一人，夫人三人，𡣕九人，世婦二十七人，女御八十一人。”玄謂六宮，謂后也。婦人稱寢曰宮。宮，隱蔽之言。后象王，立六宮而居之，亦正寢一，燕寢五。教者，不敢斥言之，謂之六宮，若今稱皇后爲中宮矣。昏禮：“母戒女曰：夙夜母違宮事。”○"
                },
                {
                    "paragraph": "以隂禮敎九𡣕，",
                    "zhushu": "敎以婦人之禮。不言敎夫人、世婦者，舉中省文。"
                },
                {
                    "paragraph": "以婦職之灋敎九御，使各有屬以作二事，正其服，禁其竒衺，展其功緒。",
                    "zhushu": "婦職，謂織紝、組紃、縫線之事。九御，女御也，九九而御于王，因以號焉。使之九九爲屬，同時御，又同事也。正其服，止踰侈。竒衺，若今媚道。展，猶録也。緒，業也。故書二爲三，杜子春云：“當爲二。二事，謂絲枲之事。”○竒，紀宜反。衺，似嗟反。紝，女金反。組，音祖。紃，似倫反。"
                },
                {
                    "paragraph": "大祭祀，后祼獻，則贊，瑶爵亦如之。",
                    "zhushu": "謂祭宗廟，王旣祼而出迎牲，后乃從後祼也。祭統曰：“君執圭瓚祼尸，大宗執璋瓚亞祼。”此大宗亞祼，謂夫人不與而攝耳。獻，謂王薦腥薦孰，后亦從後獻也。瑶爵，謂尸卒食，王旣酳尸，后亞獻之，其爵以瑶爲飾。○祼，古亂反。不與，音預。酳，士靳反，又音胤。"
                },
                {
                    "paragraph": "正后之服位而詔其禮樂之儀。",
                    "zhushu": "薦徹之禮，當與樂相應。位，謂房中戶內及阼所立處。"
                },
                {
                    "paragraph": "贊九𡣕之禮事。",
                    "zhushu": "助九𡣕贊后之事。九𡣕者，贊后薦玉齍，薦徹豆籩。○齍，音咨。"
                },
                {
                    "paragraph": "凡賔客之祼獻、瑶爵，皆贊。",
                    "zhushu": "謂王同姓及二王之後來朝覲爲賔客者。祼之禮，亞王而禮賔。獻，謂王饗燕，亞王獻賔也。瑶爵，所以亞王酬賔也。坊記曰：“陽侯殺穆侯而竊其夫人，故大饗廢夫人之禮。”"
                },
                {
                    "paragraph": "致后之賔客之禮。",
                    "zhushu": "謂諸侯來朝覲及女賔之賔客。"
                },
                {
                    "paragraph": "凡喪事，佐后使治外內命婦，正其服位。",
                    "zhushu": "使，使其屬之上士。內命婦，謂九𡣕世婦、女御。鄭司農云：“外命婦，卿大夫之妻，王命其夫，后命其婦。”玄謂士妻亦爲命婦。"
                },
                {
                    "paragraph": "凡建國，佐后立市，設其次，置其敘，正其肆，陳其貨賄，出其度、量、淳制，祭之以隂禮。",
                    "zhushu": "市朝者，君所以建國也。建國者必面朝後市，王立朝而后立市，隂陽相成之義。次，思次也。敘，介次也。陳，猶處也。度，丈尺也。量，豆區之屬。鄭司農云：“佐后立市者，始立市，后立之也。祭之以隂禮者，市中之社，先后所立社也。”故書淳爲敦，杜子春讀敦爲純。純，謂幅廣也。制，謂匹長。玄謂純制，天子巡守禮所云“制幣丈八尺，純四𦐖”與隂禮，婦人之祭禮。○淳，諸允反，又音純。純，諸允反，下同。𦐖，音紙。與，音餘。"
                },
                {
                    "paragraph": "中春，詔后帥外內命婦始蠶于北郊，以爲祭服。",
                    "zhushu": "蠶于北郊，婦人以純隂爲尊，郊必有公桑蠶室焉。○中，音仲。"
                },
                {
                    "paragraph": "歲終，則會內人之稍食，稽其功事。",
                    "zhushu": "內人，主謂九御。"
                },
                {
                    "paragraph": "佐后而受獻功者，比其小大與其麤良而賞罰之。",
                    "zhushu": "獻功者，九御之屬。鄭司農云：“烝而獻功。”玄謂典婦功曰：“及秋獻功。”"
                },
                {
                    "paragraph": "會內宮之財用。",
                    "zhushu": "計夫人以下所用財。"
                },
                {
                    "paragraph": "正歲，均其稍食，施其功事，憲禁令于王之北宮，而糾其守。",
                    "zhushu": "均，猶調度也。施，猶賦也。北宮，后之六宮。謂之北宮者，繫于王言之，明用王之禁令令之。守，宿衞者。○調，徒弔反。度，待洛反，或如字。"
                },
                {
                    "paragraph": "上春，詔王后帥六宮之人而生穜稑之種，而獻之于王。",
                    "zhushu": "六宮之人，夫人以下，分居后之六宫者。古者使后宮藏種，以其有傳𩔖蕃孳之祥。必生而獻之，示能育之，使不傷敗，且以佐王耕事，共禘郊也。鄭司農云：“先種後孰謂之穜，後種先孰謂之稑，王當以耕種于藉田。”玄謂詩云“黍稷穜稑”是也。夫人以下分居后之六宮者，毎宮九𡣕一人，世婦三人，女御九人；其餘九𡣕三人，世婦九人，女御二十七人，從后，唯其所燕息焉。從后者，五日而沐浴，其次又上，十五日而徧云。夫人如三公，從容論婦禮。○穜，直龍反。稑，音六。種，章勇反，注“藏種”同。蕃，音煩。孳，音玆。",
                    "type": 2
                },
                {
                    "paragraph": "內小臣，掌王后之命，正其服位。",
                    "zhushu": "命，謂使令所爲，或言王后，或言后，通耳。"
                },
                {
                    "paragraph": "后出入，則前驅。",
                    "zhushu": "道之。"
                },
                {
                    "paragraph": "若有祭祀、賔客、喪紀，則𢷤。詔后之禮事，相九𡣕之禮事，正內人之禮事，徹后之俎。",
                    "zhushu": "𢷤，爲后傳辭，有所求爲。詔、相、正者，異尊卑也。俎，謂后受尸之爵，飲于房中之俎。○相，息亮反。爲后，于僞反。"
                },
                {
                    "paragraph": "后有好事于四方，則使往；有好令於卿大夫，則亦如之。",
                    "zhushu": "后於其族親所善者，使往問遺之。○好，呼報反，下同。遺，唯季反。"
                },
                {
                    "paragraph": "掌王之隂事、隂令。",
                    "zhushu": "隂事，羣妃御見之事，若今掖庭令，晝漏不盡八刻，白録所記，推當御見者。隂令，王所求爲於北宮。○見，賢遍反。",
                    "type": 2
                },
                {
                    "paragraph": "閽人，掌守王宮之中門之禁，",
                    "zhushu": "中門，於外內爲中，若今宮闕門。鄭司農云：“王有五門：外曰皐門，二曰雉門，三曰庫門，四曰應門，五曰路門。路門一曰畢門。”玄謂雉門，三門也。春秋傳曰：“雉門災，及兩觀。”○觀，古亂反。"
                },
                {
                    "paragraph": "喪服、凶器不入宮，濳服、賊器不入宮，竒服怪民不入宮。",
                    "zhushu": "喪服，衰絰也。凶器，明器也。濳服，若衷甲者。賊器，盜賊之任器。兵物皆有刻識。竒服，衣非常。春秋傳曰：“尨竒無常，怪民狂易。”○衰，音崔。識，式志反。尨，亡江反。易，以豉反。"
                },
                {
                    "paragraph": "凡內人、公器、賔客，無帥則幾其出入，",
                    "zhushu": "三者之出入，當須使者符節乃行。鄭司農云：“公器，將持公家器出入者。幾，謂無將帥引之者，則苛其岀入。”○帥，色𩔖反。苛，呼河反，又音何。"
                },
                {
                    "paragraph": "以時啓閉。",
                    "zhushu": "時，漏盡。"
                },
                {
                    "paragraph": "凡外內命夫命婦出入，則爲之闢。",
                    "zhushu": "辟行人，使無干也。內命夫，卿、大夫、士之在官中者。○爲，于僞反。闢，婢亦反，避也。"
                },
                {
                    "paragraph": "掌埽門庭。",
                    "zhushu": "門庭，門相當之地。○埽，素報反。"
                },
                {
                    "paragraph": "大祭祀、喪紀之事，設門燎，蹕宮門、廟門。",
                    "zhushu": "燎，地燭也。蹕，止行者。廟在中門之外。○燎，力召反。"
                },
                {
                    "paragraph": "凡賔客亦如之。",
                    "zhushu": "",
                    "type": 2
                },
                {
                    "paragraph": "寺人，掌王之內人及女宮之戒令，相道其出入之事而糾之。",
                    "zhushu": "內人，女御也。女宮，刑女之在宮中者。糾，猶割察也。○相，息亮反。道，徒報反，後同。"
                },
                {
                    "paragraph": "若有喪紀、賔客、祭祀之事，則帥女宮而致於有司，",
                    "zhushu": "有司，謂宮卿世婦。"
                },
                {
                    "paragraph": "佐世婦治禮事。",
                    "zhushu": "世婦，二十七世婦。"
                },
                {
                    "paragraph": "掌內人之禁令，凡內人弔臨于外，則帥而往，立于其前而詔相之。",
                    "zhushu": "從世婦所弔，若哭其族親。立其前者，賤也。賤而必詔相之者，出入於王宮，不可以闕於禮。○臨，良鴆反，後同。",
                    "type": 2
                },
                {
                    "paragraph": "內豎，掌內外之通令，凡小事。",
                    "zhushu": "內，后六宮。外，卿大夫也。使童豎通王內外之命給小事者，以其無與爲禮，出入便疾。內外以大事聞王，則俟朝而自復。○便，婢面反。"
                },
                {
                    "paragraph": "若有祭祀、賔客、喪紀之事，則爲內人蹕。",
                    "zhushu": "內人，從世婦有事於廟者。內豎爲六宮蹕者，以其掌內小事。○爲，于僞反。"
                },
                {
                    "paragraph": "王后之喪，遷于宮中，則前蹕。及葬，執䙝器以從遣車。",
                    "zhushu": "喪遷者，將葬，朝于廟。䙝器，振飾頮沐之器。○遣，棄戰反，後“遣車”放此。頮，呼內反。",
                    "type": 2
                },
                {
                    "paragraph": "九𡣕，掌婦學之灋，以敎九御婦德、婦言、婦容、婦功，各帥其屬而以時御敘于王所。",
                    "zhushu": "婦德，謂貞順。婦言，謂辭令。婦容，謂婉娩。婦功，謂絲枲。自九𡣕以下，九九而御於王所。九𡣕者，旣習於四事，又備於從人之道，是以敎女御也。敎各帥其屬者，使亦九九，相與從於王所息之燕寢。御，猶進也，勸也，進勸王息，亦相次敘。凡羣妃御見之法，月與后妃其象也。卑者宜先，尊者宜後。女御八十一人，當九夕，世婦二十七人，當三夕，九𡣕九人，當一夕，三夫人當一夕，后當一夕，亦十五日而徧云。自望後反之。孔子云：“日者天之明，月者地之理。隂契制，故月上屬爲天，使婦從夫，放月紀。”○婉，於阮反。娩，音晚。月上，時掌反。放，方往反。"
                },
                {
                    "paragraph": "凡祭祀，贊玉齍，贊后薦，徹豆籩。",
                    "zhushu": "玉齍，玉敦，受黍稷器。后進之而不徹。故書玉爲王。杜子春云：“爲玉。”○齍，音咨，又祖稽反。敦，音對。"
                },
                {
                    "paragraph": "若有賔客，則從后。",
                    "zhushu": "當贊后事。"
                },
                {
                    "paragraph": "大喪，帥敘哭者亦如之。",
                    "zhushu": "亦從后。帥，猶道也。后哭，衆之次敘者乃哭。",
                    "type": 2
                },
                {
                    "paragraph": "世婦，掌祭祀、賔客、喪紀之事，帥女宮而濯摡，爲齍盛。",
                    "zhushu": "摡，拭也。爲，猶差擇。○摡，古愛反。"
                },
                {
                    "paragraph": "及祭之日，涖陳女宮之具，凡內羞之物。",
                    "zhushu": "涖，臨也。內羞，房中之羞。○涖，音利。"
                },
                {
                    "paragraph": "掌弔臨于卿大夫之喪。",
                    "zhushu": "王使往弔。",
                    "type": 2
                },
                {
                    "paragraph": "女御，掌御敘于王之燕寢，",
                    "zhushu": "言掌御敘，防上之專妬者。于王之燕寢，則王不就后宮息。"
                },
                {
                    "paragraph": "以歲時獻功事。",
                    "zhushu": "絲枲成功之事。"
                },
                {
                    "paragraph": "凡祭祀，贊世婦。",
                    "zhushu": "助其帥，涖女宮。"
                },
                {
                    "paragraph": "大喪，掌沐浴。",
                    "zhushu": "王及后之喪。"
                },
                {
                    "paragraph": "后之喪，持翣。",
                    "zhushu": "翣，棺飾也，持而從柩車。○翣，所甲反。"
                },
                {
                    "paragraph": "從世婦而弔于卿大夫之喪。",
                    "zhushu": "從之數，蓋如使者之介云。○使，所吏反。",
                    "type": 2
                },
                {
                    "paragraph": "女祝，掌王后之內祭祀，凡內禱祠之事。",
                    "zhushu": "內祭祀，六宮之中竈、門、戶。禱，疾病求瘳也。祠，報福。○禱，丁考反。"
                },
                {
                    "paragraph": "掌以時招梗、禬禳之事，以除疾殃。",
                    "zhushu": "鄭大夫讀梗爲亢，謂招善而亢惡去之。杜子春讀梗爲更。玄謂梗，禦未至也。除災害曰禬，禬猶刮去也。郤變異曰禳，禳，攘也。四禮唯禳其遺象，今存。○梗，古猛反，鄭音亢。禬，古外反，又戶外反。禳，如羊反。去，起吕反，下同。",
                    "type": 2
                },
                {
                    "paragraph": "女史，掌王后之禮職，掌內治之貳，以詔后治內政，",
                    "zhushu": "內治之法，本在內宰，書而貳之。"
                },
                {
                    "paragraph": "逆內宮，",
                    "zhushu": "鉤考六宮之計。"
                },
                {
                    "paragraph": "書內令。",
                    "zhushu": "后之令。"
                },
                {
                    "paragraph": "凡后之事，以禮從。",
                    "zhushu": "亦如大史之從於王。",
                    "type": 2
                },
                {
                    "paragraph": "典婦功，掌婦式之灋，以授𡣕婦及內人女功之事齎。",
                    "zhushu": "婦式，婦人事之模範。法，其用財舊數。𡣕婦，九𡣕、世婦。言“及”以殊之者，容國中婦人賢善工於事者。事齎，謂以女功之事來取絲枲。故書齎爲資，杜子春讀爲資。鄭司農云：“內人謂女御。女功事資，謂女功絲枲之事。”○齎，音咨。"
                },
                {
                    "paragraph": "凡授𡣕婦功，及秋獻功，辨其苦良，比其小大而賈之，物書而楬之，",
                    "zhushu": "授，當爲“受”，聲之誤也。國中𡣕婦所作，成即送之，不須獻功時。賈之者，物不正齊，當以泉計通功。鄭司農：“苦讀爲盬，謂分別其縑帛與布紵之麤細，皆比方其大小，書其賈數而著其物，若今時題署物。”○授，音受。苦，音古。賈，音嫁。楬，其列反。别，彼列反。紵，音佇。著，直略反。"
                },
                {
                    "paragraph": "以共王及后之用，頒之于內府。",
                    "zhushu": "",
                    "type": 2
                },
                {
                    "paragraph": "典絲，掌絲入而辨其物，以其賈楬之。",
                    "zhushu": "絲入，謂九職之𡣕婦所貢絲。"
                },
                {
                    "paragraph": "掌其藏與其出，以待興功之時。",
                    "zhushu": "絲之貢少，藏之出之，可同官也。時者，若温煖宜縑帛，淸涼宜文繡。"
                },
                {
                    "paragraph": "頒絲于外內工，皆以物授之。",
                    "zhushu": "外工，外𡣕婦也。內工，女御。"
                },
                {
                    "paragraph": "凡上之賜予，亦如之。",
                    "zhushu": "王以絲物賜人。"
                },
                {
                    "paragraph": "及獻功，則受良功而藏之，辨其物而書其數，以待有司之政令，上之賜予。",
                    "zhushu": "良，當爲苦，字之誤。受其麤盬之功，以給有司之公用。其良功者，典婦功受之，以共王及后之用。鄭司農云：“良功，絲功，縑帛。”○良，音古。"
                },
                {
                    "paragraph": "凡祭祀，共黼畫組就之物。",
                    "zhushu": "以給衣服冕旒及依盥巾之屬。白與黑謂之黼，采色一成曰就。○依，於豈反。盥，音管。"
                },
                {
                    "paragraph": "喪紀，共其絲纊組文之物。",
                    "zhushu": "以給線縷著，盱口綦握之屬。靑與赤謂之文。○纊，音曠，又古曠反。著，直略反，下同。盱，香于反。綦，音其，又音忌。握，烏學反。"
                },
                {
                    "paragraph": "凡飾邦器者，受文織絲組焉。",
                    "zhushu": "謂茵席屏風之屬。○織，音志。"
                },
                {
                    "paragraph": "歲終，則各以其物會之。",
                    "zhushu": "種别爲計。鄭司農云：“各以其所飾之物，計會傅著之。”○會，古外反，又戶外反。傳，音附。",
                    "type": 2
                },
                {
                    "paragraph": "典枲，掌布、緦、縷、紵之麻、草之物，以待時頒功而授齎。",
                    "zhushu": "緦，十五𦫵布，抽其半者。白而細䟽曰紵。雜言此數物者，以著其𩔖衆多。草，葛䔛之屬。故書齎作資。○䔛，苦迥反。"
                },
                {
                    "paragraph": "及獻功，受苦功，以其賈楬而藏之，以待時頒。",
                    "zhushu": "其良功亦入於典。婦功，以共王及后之用。鄭司農云：“苦功，謂麻功布紵。”○苦，音古。"
                },
                {
                    "paragraph": "頒衣服授之。賜予，亦如之。",
                    "zhushu": "授之，授受頒者。帛，言待有司之政今，布言班衣服，互文。"
                },
                {
                    "paragraph": "歲終，則各以其物會之。",
                    "zhushu": "",
                    "type": 2
                },
                {
                    "paragraph": "內司服，掌王后之六服：褘衣、揄狄、闕狄、鞠衣、展衣、縁衣、素沙。",
                    "zhushu": "鄭司農云：“褘衣，畫衣也。祭統曰：‘君卷冕立于阼，夫人副禕立于東房。’揄狄、闕狄，畫羽飾。展衣，白衣也。喪大記曰：‘復者朝服，君以卷，夫人以屈狄，世婦以襢衣。’屈者，音聲與闕相似，襢與展相似，皆婦人之服。鞠衣，黃衣也。素沙，赤衣也。”玄謂狄當爲翟。翟，雉名。伊雒而南，素質，五色皆備成章曰翬。江淮而南，靑質，五色皆備成章曰摇。王后之服，刻繒爲之形而采畫之，綴於衣以爲文章。禕衣，畫翬者，揄翟，畫揺者。闕翟，刻而不畫。此三者皆祭服。從王祭先王則服褘衣，祭先公則服揄翟，祭羣小祀則服闕翟。今世有圭衣者，蓋三翟之遺俗。鞠衣，黃桑服也，色如鞠塵，象桑葉始生。月令：“三月，薦鞠衣于上帝，吿桑事。”展衣，以禮見王及賔客之服，字當爲“襢”。襢之言亶，亶，誠也。詩國風曰“玼兮玼兮，其之翟也”，下云“胡然而天也，胡然而帝也”，言其德當神明。又曰“瑳兮瑳兮，其之展也”，下云“展如之人兮，邦之媛也”，言其行配君子。二者之義與禮合矣。雜記曰：“夫人復稅衣揄狄。”又喪大記曰：“士妻以褖衣。”言褖者甚衆，字或作“稅”。此“縁衣”者，實作“褖衣”也。褖衣，御于王之服，亦以燕居。男子之褖衣黑，則是亦黑也。六服備于此矣。褘、揄，狄、展，聲相近。縁，字之誤也。以下推次其色，則闕狄赤，揄狄靑，褘衣玄。婦人尙專一，德無所兼，連衣裳不異其色。素沙者，今之白縳也。六服皆袍制，以白縳爲裏，使之張顯。今世有沙縠者，名岀于此。○褘，音暉。揄，音遥。鞠，居六反，又丘六反。展衣，陟扇反。縁，或作褖，音彖。卷，古本反，下同。屈，音闕。檀，張彦反。翬，音暉。亶，丹但反。玼，音此。瑳，倉我反。展，如字。媛，音援。稅，吐亂反。縳，音絹。張，如字，又音帳。"
                },
                {
                    "paragraph": "辨外內命婦之服，鞠衣、展衣、縁衣、素沙。",
                    "zhushu": "內命婦之服：鞠衣，九𡣕也；展衣，世婦也；縁衣，女御也。外命婦者，其夫孤也，則服鞠衣；其夫卿大夫也，則服展衣；其夫士也，則服縁衣。三夫人及公之妻，其闕狄以下乎？侯伯之夫人揄狄，子男之夫人亦闕狄，唯二王後褘衣。"
                },
                {
                    "paragraph": "凡祭祀、賔客，共后之衣服；及九𡣕世婦凡命婦，共其衣服。共喪衰亦如之。",
                    "zhushu": "凡者，凡女御與外命婦也。言“及”言“凡”，殊貴賤也。春秋之義，王人雖微者，猶序乎諸侯之上，所以尊尊也。臣之命者，再命以上受服，則下士之妻不共也。外命婦，唯王祭祀、賔客，以禮佐后，得服此上服，自於其家則降焉。○衰，七雷反。上，時掌反。"
                },
                {
                    "paragraph": "后之喪，共其衣服，凡內具之物。",
                    "zhushu": "內具，紛、帨、線、纊、鞶袠之屬。○帨，始銳反，佩巾。鞶，步干反。袠，陳乙反。",
                    "type": 2
                },
                {
                    "paragraph": "縫人，掌王宮之縫線之事，以役女御，以縫王及后之衣服。",
                    "zhushu": "女御裁縫王及后之衣服，則爲役助之，宮中餘裁縫事，則專爲焉。鄭司農云：“線，縷。”"
                },
                {
                    "paragraph": "喪縫棺飾焉，",
                    "zhushu": "孝子旣啓，見棺猶見親之身。旣載，飾而以行，遂以葬，若存時居于帷幕而加文繡。喪大記曰：“飾棺，君龍帷，三池，振容，黼荒，火三列，黻三列，素錦褚，加僞荒，纁紐六，齊五采，五貝，黼翣二，黻翣二，畫翣二，皆戴圭，魚躍拂池。君纁戴六，纁披六。”此諸侯禮也。禮器曰：“天子八翣，諸侯六翣，大夫四翣。”漢禮器制度：飾棺，天子龍、火、黼、黻，皆五列，又有龍翣二，其戴皆加璧。故書焉爲馬，杜子春云：“當爲焉。”○褚，張呂反。僞荒，鄭改僞爲帷。纁，許云反。翣，所甲反。披，彼僞反。"
                },
                {
                    "paragraph": "衣翣柳之材。",
                    "zhushu": "必先纏衣其木，乃以張飾也。柳之言聚，諸飾之所聚。書曰：“分命和仲，度西曰柳穀。”故書翣柳作接橮。鄭司農云：“接讀爲歰，橮，讀爲柳，皆棺飾。檀弓曰：‘周人牆置歰。’春秋傳曰：‘四歰不蹕。’”○衣，於旣反。度，音宅。歰，所甲反。橮，音柳。"
                },
                {
                    "paragraph": "掌凡內之縫事。",
                    "zhushu": "",
                    "type": 2
                },
                {
                    "paragraph": "染人，掌染絲帛。凡染，春暴練，夏纁玄，秋染夏，冬獻功。",
                    "zhushu": "暴練，練其素而暴之。故書纁作䵫。鄭司農云：“䵫，讀當爲纁，纁，謂絳也。夏，大也，秋乃大染。”玄謂纁玄者，謂始可以染此色者。玄纁者，天地之色，以爲祭服。石染當及盛暑𤍠潤，始湛研之，三月而後可用。考工記鍾氏則染纁術也。染玄則史傳闕矣。染夏者，染五色。謂之夏者，其色以夏狄爲飾。禹貢曰“羽𤰕夏狄”，是其緫名。其𩔖有六：曰翬，曰摇，曰𠷎，曰甾，曰希，曰蹲。其毛羽五色皆備成章，染者擬以爲深淺之度，是以放而取名焉。○暴，步卜反，又步落反。秋染，如琰反，注“染夏”同。夏，戶雅反，後可以意求。䵫，音勲。湛，子廉反。𤰕，古犬反。𠷎，直劉反。蹲，音存，又祖混反。希，如字。放，方往反。"
                },
                {
                    "paragraph": "掌凡染事。",
                    "zhushu": ""
                },
                {
                    "paragraph": "追師，掌王后之首服，爲副，編、次，追衡笄，爲九𡣕，及外內命婦之首服，以待祭祀、賔客。",
                    "zhushu": "鄭司農云：“追，冠名。士冠禮記曰：‘委貌，周道也；章甫，殷道也；牟追，夏后氏之道也。’追師，掌冠冕之官，故并主王后之首服。副者，婦人之首服。祭統曰：‘君卷冕立于阼，夫人副褘立于東房。’衡，維持冠者。春秋傳曰：‘衡、紞、紘、綖。’”玄謂副之言覆，所以覆首爲之飾，其遺象若今歩繇矣，服之以從王祭祀。編，編列髪爲之，其遺象若今假紒矣，服之以桑也。次，次第髮長短爲之，所謂髲髢，服之以見王。王后之燕居，亦纚、笄、緫而己。追，猶治也。詩云“追琢其璋”，王后之衡笄，皆以玉爲之，唯祭服有衡，垂于副之兩旁，當耳，其下以紞縣瑱。詩云：“玼兮玼兮，其之翟也。鬒髪如雲，不屑鬄也。玉之瑱也。”是之謂也。笄，卷髪者。外內命婦衣鞠衣、襢衣者服編，衣、褖衣者服次。外內命婦，非王祭祀、賔客佐后之禮，自於其家，則亦降焉。少牢饋食禮曰“主婦髲鬄衣移袂”，特牲饋食禮曰“主婦纚笄宵衣”是也。昏禮女次純衣，攝盛服耳。主人爵弁以迎。移袂，褖衣之袂。凡諸侯夫人於其國，衣服與王后同。○追，丁回反，下同。編，步典反，又必先反。冠禮，古亂反，後同。卷，古夲反。紞，丁敢反。紘，音宏。綖，以然反。繇，以招反。紒，音計。髲，皮寄反。髢，大計反。纚，所買反，又所綺反。縣，音玄。塡，它見反。鬒，之忍反。鬄，大計反，下同。卷髮，眷免反，劉，羗權反。衣鞠，於旣反，下同。移，昌氏反，下同。純，側其反，又如字。"
                },
                {
                    "paragraph": "喪紀，共笄絰，亦如之。",
                    "zhushu": "",
                    "type": 2
                },
                {
                    "paragraph": "屨人，掌王及后之服屨。爲赤舄、黑舄，赤繶、黃繶，靑句、素屨、葛屨。",
                    "zhushu": "屨自明矣，必連言服者，著服各有屨也。複下曰舄，襌下曰屨。古人言屨以通於複，今世言屨以通於襌，俗易語反與？舄屨有絇、有繶、有純者，飾也。鄭司農云：“赤繶、黃繶，以赤黃之絲爲下縁。士喪禮曰：‘夏葛屨，冬皮屨，皆繶緇純。’禮家說繶，亦謂以采絲礫其下。”玄謂凡屨舄，各象其裳之色。士冠禮曰玄端、黑屨、靑絇繶純，素積、白屨、緇絇繶純，爵弁、纁屨，黑絇繶純是也。王吉服有九，舄有三等。赤舄爲上，冕服之舄。詩云“王錫韓侯，玄衮赤舄”，則諸侯與王同。下有白舄、黑舄。王后吉服六，唯祭服有舄。玄舄爲上，褘衣之舄也。下有靑舄、赤舄，鞠衣以下皆屨耳。句，當爲絇，聲之誤也。絇、繶純者同色，今云赤繶、黃繶、靑絇，雜互言之，明舄屨衆多，反覆以見之。凡舄之飾，如繢之次，赤繶者，王黑舄之飾，黃繶者，王后玄舄之飾，靑絇者，王白舄之飾。言繶必有絇純，言絇亦有繶純，三者相將。王及后之赤舄皆黑飾，后之靑舄白飾。凡屨之飾，如繡次也。黃屨白飾，白屨黑飾，黑屨靑飾。絇謂之拘，著舄屨之頭，以爲行戒。繶，縫中紃。純，縁也。天子諸侯吉事皆舄，其餘唯服冕衣翟著舄耳。士爵弁纁屨，黑絇、繶純，尊祭服之屨飾，從繢也。素屨者，非純吉，有凶去飾者，言葛屨，明有用皮時。○繶，於力反。句，音劬，一姜踰反。著服，丁庶反。與，音餘。絇，音劬。有純，章允反，下同。縁，恱面反，下同。礫，音歷。著舄，知略反，又直略反。紃，音巡。"
                },
                {
                    "paragraph": "辨外內命夫命婦之命屨、功屨、散屨。",
                    "zhushu": "命夫之命屨，纁屨。命婦之命屨，黃屨以下。功屨，次命屨，於孤卿大夫則白屨、黑屨，九𡣕，內子亦然。世婦、命婦以黑屨爲功屨。女御、士妻，命屨而己。士及士妻，謂再命受服者。散屨，亦謂去飾。○散，素但反。"
                },
                {
                    "paragraph": "凡四時之祭祀，以宜服之。",
                    "zhushu": "祭祀而有素屨、散屨者，唯大祥時。",
                    "type": 2
                },
                {
                    "paragraph": "夏采，掌大喪，以冕服復于大祖，以乘車建綏復于四郊。",
                    "zhushu": "求之王平生常所有事之處。乘車，玉路。於大廟以冕服，不出宮也。四郊以綏，出國門，此行道也。鄭司農云：“復謂始死招魂復魄。士喪禮曰：‘士死于適室，復者一人以爵弁服，升自東榮，中屋北面，招以衣，曰皐某復，三，降衣于前，受用篋，升自阼階，以衣尸。’喪大記曰：‘復，男子稱名，婦人稱字，唯哭先復。’言死而哭，哭而復，冀其復反。故檀弓曰：‘復，盡愛之道也。望反諸幽，求諸鬼神之道也。’北面，求諸幽之義也。檀弓又曰：‘君復於小寢、大寢、小祖、大祖、庫門、四郊。’喪大記又曰：‘復者朝服，君以卷，夫人以屈狄，大夫以玄赬，世婦以襢衣，士以爵弁，士妻以稅衣。’雜記曰：‘諸侯行而死於館，則其復如於其國；如於道，則升其乘車之左轂，以其綏復。大夫死於館，則其復如於家；死於道，則𦫵其乘車之左轂，以其綏復。’喪大記又曰：‘爲賔則公館復，私館不復。’夏采天子之官，故以冕服復于大祖，以乘車建綏復于四郊，天子之禮也。大祖，始祖廟也。”故書綏爲𧞸，杜子春云：“當爲綏，𧞸非是也。”玄謂明堂位曰“凡四代之服器，魯兼用之”“有虞氏之旂，夏后氏之綏”。則旌旂有是綏者，當作“緌”，字之誤也。緌以旄牛尾爲之，綴於橦上，所謂注旄於干首者。王祀四郊，乘玉路，建大常，今以之復，去其旒，異之於生，亦因先王有徒緌者。士冠禮及玉藻冠緌之字，故書亦多作緌者，今禮家定作蕤。○乘，繩證反。綏，而誰反，下同。適，丁歷反。卷，古本反。屈，音闕。赬，勑貞反。𧞸，音維。橦，直江反。"
                }
            ]
        },
        {
            "name": "地官司徒第三",
            "paragraphs": [
                {
                    "paragraph": "地官司徒第三",
                    "zhushu": "",
                    "type": 1
                },
                {
                    "paragraph": "惟王建國，辨方正位，體國經野，設官分職，以爲民極。乃立地官司徒，使帥其屬而掌邦敎，以佐王安擾邦國。",
                    "zhushu": "敎，所以親百姓，訓五品。有虞氏五，而周十有二焉。擾，亦安也，言饒衍之。"
                },
                {
                    "paragraph": "敎官之屬：大司徒，卿一人。小司徒，中大夫二人。郷師，下大夫四人，上士八人，中士十有六人，旅下士三十有二人，府六人，史十有二人，胥十有二人，徒百有二十人。",
                    "zhushu": "師，長也。司徒掌六郷，郷師分而治之。二人者共三郷之事，相左右也。○郷，音香，下以意求之。長，丁丈反，後皆同。左，音佐。右，音又。",
                    "type": 2
                },
                {
                    "paragraph": "郷老，二郷則公一人。郷大夫，每郷卿一人。州長，毎州中大夫一人。黨正，毎黨下大夫一人。族師，毎族上士一人。閭胥，毎閭中士一人。比長，五家下士一人。",
                    "zhushu": "老，尊稱也。王置六郷，則公有三人也。三公者，內與王論道，中參六官之事，外與六鄉之敎，其要爲民，是以屬之郷焉。州、黨、族、閭、比，郷之屬别。正、師、胥，皆長也。正之言政也，師之言帥也。胥，有才知之稱。載師職曰：“以官田、牛田、賞田、牧田任逺郊之地。”司勲職曰：“掌六郷之賞地。”六郷地在逺郊之內，則居四同。鄭司農云：“百里內爲六郷，外爲六遂。”○比，毗志反，又扶二反，下同。稱，尺證反，下同。爲民，于僞反。帥，所𩔖反。",
                    "type": 2
                },
                {
                    "paragraph": "封人，中士四人，下士八人，府二人，史四人，胥六人，徒六十人。",
                    "zhushu": "聚土曰封，謂壝堳埒及小封疆也。○堳，音眉。埒，音劣。",
                    "type": 2
                },
                {
                    "paragraph": "鼓人，中士六人，府二人，史二人，徒二十人。",
                    "zhushu": "",
                    "type": 2
                },
                {
                    "paragraph": "舞師，下士二人，胥四人，舞徒四十人。",
                    "zhushu": "舞徒，給繇役能舞者以爲之。○繇，音遥。",
                    "type": 2
                },
                {
                    "paragraph": "牧人，下士六人，府一人，史二人，徒六十人。",
                    "zhushu": "牧人，養牲於野田者。詩云：“爾牧來思，何蓑何笠，或負其餱。三十維物，爾牲則具。”○何，胡可反。",
                    "type": 2
                },
                {
                    "paragraph": "牛人，中士二人，下士四人，府二人，史四人，胥二十人，徒二百人。",
                    "zhushu": "主牧公家之牛者。詩云：“誰謂爾無牛，九十其犉。”犉者九十，其餘多矣。○犉，而純反，又而專反。",
                    "type": 2
                },
                {
                    "paragraph": "充人，下士二人，史二人，胥四人，徒四十人。",
                    "zhushu": "充，猶肥也，養繫牲而肥之。",
                    "type": 2
                },
                {
                    "paragraph": "載師，上士二人，中士四人，府二人，史四人，胥六人，徒六十人。",
                    "zhushu": "載之言事也，事民而稅之。禹貢曰“冀州旣載”。載師者，閭師、縣師、遺人、均人官之長。",
                    "type": 2
                },
                {
                    "paragraph": "閭師，中士二人，史二人，徒二十人。",
                    "zhushu": "主徵六郷賦貢之稅者。郷官有州、黨、族、閭、比，正言閭者，徵民之稅宜督其親民者。凡其賦貢入大府，穀入倉人。",
                    "type": 2
                },
                {
                    "paragraph": "縣師，上士二人，中士四人，府二人，史四人，胥八人，徒八十人。",
                    "zhushu": "主天下土地人民已下之數，徵野賦貢也。名曰縣師者，自六郷以至邦國，縣居中焉。鄭司農云：“四百里曰縣。”",
                    "type": 2
                },
                {
                    "paragraph": "遺人，中士二人，下士四人，府二人，史四人，胥四人，徒四十人。",
                    "zhushu": "鄭司農云：“遺，讀如詩曰‘棄予如遺’之遺。”玄謂以物有所饋遺。○遺，維季反，注“饋遺”同。又音維。",
                    "type": 2
                },
                {
                    "paragraph": "均人，中士二人，下士四人，府二人，史四人，胥四人，徒四十人。",
                    "zhushu": "均，猶平也，主平土地之力政者。",
                    "type": 2
                },
                {
                    "paragraph": "師氏，中大夫一人，上士二人，府二人，史二人，胥十有二人，徒百有二十人。",
                    "zhushu": "師，敎人以道者之稱也。保氏，司諫、司救官之長。鄭司農云：“詩云：楀維師氏。”○楀，俱禹反。",
                    "type": 2
                },
                {
                    "paragraph": "保氏，下大夫一人，中士二人，府二人，史二人，胥六人，徒六十人。",
                    "zhushu": "保，安也，以道安人者也。書敘曰：“周公爲師，召公爲保，相成王，爲左右。”聖賢兼此官也。",
                    "type": 2
                },
                {
                    "paragraph": "司諫，中士二人，史二人，徒二十人。",
                    "zhushu": "諫，猶正也，以道正人行。○行，去聲。",
                    "type": 2
                },
                {
                    "paragraph": "司救，中士二人，史二人，徒二十人。",
                    "zhushu": "救，猶禁也，以禮防禁人之過者也。",
                    "type": 2
                },
                {
                    "paragraph": "調人，下士二人，史二人，徒十人。",
                    "zhushu": "調，猶和合也。",
                    "type": 2
                },
                {
                    "paragraph": "媒氏，下士二人，史二人，徒十人。",
                    "zhushu": "媒之言謀也，謀合異𩔖，使和成者。今齊人名麴𪌊曰媒。○媒，音梅。麴，起六反。𪌊，魚列反。",
                    "type": 2
                },
                {
                    "paragraph": "司市，下大夫二人，上士四人，中士八人，下士十有六人，府四人，史八人，胥十有二人，徒百有二十人。",
                    "zhushu": "司市，市官之長。",
                    "type": 2
                },
                {
                    "paragraph": "質人，中士二人，下士四人，府二人，史四人，胥二人，徒二十人。",
                    "zhushu": "質，平也，主平定物賈者。○賈，音嫁，下同。",
                    "type": 2
                },
                {
                    "paragraph": "廛人，中士二人，下士四人，府二人，史四人，胥二人，徒二十人。",
                    "zhushu": "故書廛爲壇，杜子春讀壇爲廛，說云“市中空地”。玄謂廛，民居區域之稱。○廛，直連反。",
                    "type": 2
                },
                {
                    "paragraph": "胥師，二十肆則一人，皆二史。賈師，二十肆則一人，皆二史。司虣，十肆則一人。司稽，五肆則一人。胥，二肆則一人。肆長，毎肆則一人。",
                    "zhushu": "自胥師以及司稽，皆司市所自辟除也。胥及肆長，市中給繇役者。胥師領羣胥，賈師定物賈，司暴禁暴亂。司稽察留連不時去者。○賈，音古，下“賈八人”同。物賈，音嫁。",
                    "type": 2
                },
                {
                    "paragraph": "泉府，上士四人，中士八人，下士十有六人，府四人，史八人，賈八人，徒八十人。",
                    "zhushu": "",
                    "type": 2
                },
                {
                    "paragraph": "司門，下大夫二人，上士四人，中士八人，下士十有六人，府二人，史四人，胥四人，徒四十人。每門下士二人，府一人，史二人，徒四人。",
                    "zhushu": "司門，若今城門校尉，主王城十二門。○校，胡孝反。",
                    "type": 2
                },
                {
                    "paragraph": "司關，上士二人，中士四人，府二人，史四人，胥八人，徒八十人。毎關下士二人，府一人，史二人，徒四人。",
                    "zhushu": "關，界上之門。",
                    "type": 2
                },
                {
                    "paragraph": "掌節，上士二人，中士四人，府二人，史四人，胥二人，徒二十人。",
                    "zhushu": "節，猶信也，行者所執之信。",
                    "type": 2
                },
                {
                    "paragraph": "遂人，中大夫二人。遂師，下大夫四人，上士八人，中士十有六人，旅下士三十有二人，府四人，史十有二人，胥十有二人，徒百有二十人。",
                    "zhushu": "遂人，主六遂，若司徒之於六郷也。六遂之地，自逺郊以達于畿，中有公邑、家邑、小都、大都焉。鄭司農云：“遂，謂王國百里外。”"
                },
                {
                    "paragraph": "遂大夫，每遂中大夫一人。縣正，毎縣下大夫一人。鄙師，毎鄙上士一人。酇長，毎酇中士一人。",
                    "zhushu": "○酇，作管反。"
                },
                {
                    "paragraph": "里宰，每里下士一人。鄰長，五家則一人。",
                    "zhushu": "縣、鄙、酇、里、鄰，遂之屬别也。",
                    "type": 2
                },
                {
                    "paragraph": "旅師，中士四人，下士八人，府二人，史四人，胥八人，徒八十人。",
                    "zhushu": "主歛縣師所徵野之賦穀者也。旅，猶處也。六遂之官，里宰之師也。正用里宰者，亦斂民之稅，宜督其親民。",
                    "type": 2
                },
                {
                    "paragraph": "稍人，下士四人，史二人，徒十有二人。",
                    "zhushu": "主爲縣師令都鄙丘甸之政也。距王城三百里曰稍。家邑、小都、大都，自稍以出焉。○爲，于僞反。甸，繩正反，又如字。",
                    "type": 2
                },
                {
                    "paragraph": "委人，中士二人，下士四人，府二人，史四人，徒四十人。",
                    "zhushu": "主斂甸稍芻薪之賦，以共委積者也。○委，烏僞反。",
                    "type": 2
                },
                {
                    "paragraph": "土均，上士二人，中士四人，下士八人，府二人，史四人，胥四人，徒四十人。",
                    "zhushu": "均，猶平也，主平土地之政令者也。",
                    "type": 2
                },
                {
                    "paragraph": "草人，下士四人，史二人，徒十有二人。",
                    "zhushu": "草，除草。",
                    "type": 2
                },
                {
                    "paragraph": "稻人，上士二人，中士四人，下士八人，府二人，史四人，胥十人，徒百人。",
                    "zhushu": "",
                    "type": 2
                },
                {
                    "paragraph": "土訓，中士二人，下士四人，史二人，徒八人。",
                    "zhushu": "鄭司農云：“訓，讀爲馴，謂以逺方土地所生異物吿道王也。爾雅云：訓，道也。”玄謂能訓說土地善惡之勢。○訓，如字，司農音馴，似遵反。",
                    "type": 2
                },
                {
                    "paragraph": "誦訓，中士二人，下士四人，史二人，徒八人。",
                    "zhushu": "能訓說四方所誦習及人所作爲久時事。",
                    "type": 2
                },
                {
                    "paragraph": "山虞，毎大山中士四人，下士八人，府二人，史四人，胥八人，徒八十人；中山下士六人，史二人，胥六人，徒六十人；小山下士二人，史一人，徒二十人。",
                    "zhushu": "處，度也，度知山之大小及所生者。○度，徒洛反。",
                    "type": 2
                },
                {
                    "paragraph": "林衡，每大林麓下士十有二人，史四人，胥十有二人，徒百有二十人；中林麓，如中山之虞；小林麓如小山之虞。",
                    "zhushu": "衡，平也，平林麓之大小及所生者。竹木生平地曰林，山足曰麓。○麓，音鹿。",
                    "type": 2
                },
                {
                    "paragraph": "川衡，毎大川下士十有二人，史四人，胥十有二人，徒百有二十人；中川下士六人，史二人，胥六人，徒六十人。小川下士二人，史一人，徒二十人。",
                    "zhushu": "川，流水也。禹貢曰：“九川滌源。”",
                    "type": 2
                },
                {
                    "paragraph": "澤虞，毎大澤大藪，中士四人，下士八人，府二人，史四人，胥八人，徒八十人；中澤中藪如中川之衡；小澤小藪如小川之衡。",
                    "zhushu": "澤，水所鍾也。水希曰藪。禹貢曰：“九澤旣陂。”爾雅有八藪。○藪，素口反。",
                    "type": 2
                },
                {
                    "paragraph": "迹人，中士四人，下士八人，史二人，徒四十人。",
                    "zhushu": "迹之言跡，知禽獸處。",
                    "type": 2
                },
                {
                    "paragraph": "卝人，中士二人，下士四人，府二人，史二人，胥四人，徒四十人。",
                    "zhushu": "卝之言礦也，金玉未成器曰礦。○卝，虢猛反。礦，虢猛反。",
                    "type": 2
                },
                {
                    "paragraph": "角人，下士二人，府一人，徒八人。",
                    "zhushu": "",
                    "type": 2
                },
                {
                    "paragraph": "羽人，下士二人，府一人，徒八人。",
                    "zhushu": "",
                    "type": 2
                },
                {
                    "paragraph": "掌葛，下士二人，府一人，史一人，胥二人，徒二十人。",
                    "zhushu": "",
                    "type": 2
                },
                {
                    "paragraph": "掌染草，下士二人，府一人，史二人，徒八人。",
                    "zhushu": "染草，藍、蒨、象斗之屬。○蒨，千見反。",
                    "type": 2
                },
                {
                    "paragraph": "掌炭，下士二人，史二人，徒二十人。",
                    "zhushu": "",
                    "type": 2
                },
                {
                    "paragraph": "掌荼，下士二人，府一人，史一人，徒二十人。",
                    "zhushu": "荼，茅莠。○荼，音徒。",
                    "type": 2
                },
                {
                    "paragraph": "掌蜃，下士二人，府一人，史一人，徒八人。",
                    "zhushu": "蜃，大蛤。月令“孟冬，雉入大水爲蜃”。○蜃，上忍反。蛤，古荅反。",
                    "type": 2
                },
                {
                    "paragraph": "囿人，中士四人，下士八人，府二人，胥八人，徒八十人。",
                    "zhushu": "囿，今之苑。",
                    "type": 2
                },
                {
                    "paragraph": "場人，每場下士二人，府一人，史一人，徒二十人。",
                    "zhushu": "場，築地爲墠，季秋除圃中爲之。詩云：“九月築場圃，十月納禾稼。”○墠，音善。",
                    "type": 2
                },
                {
                    "paragraph": "廩人，下大夫二人，上士四人，中士八人，下士十有六人，府八人，史十有六人，胥三十人，徒三百人。",
                    "zhushu": "藏米曰廩。廩人，舍人、倉人、司禄官之長。○廩，力甚反。",
                    "type": 2
                },
                {
                    "paragraph": "舍人，上士二人，中士四人，府二人，史四人，胥四人，徒四十人。",
                    "zhushu": "舍，猶宮也，主平宮中用穀者也。",
                    "type": 2
                },
                {
                    "paragraph": "倉人，中士四人，下士八人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "司禄，中士四人，下士八人，府二人，史四人，徒四十人。",
                    "zhushu": "主班禄。",
                    "type": 2
                },
                {
                    "paragraph": "司稼，下士八人，史四人，徒四十人。",
                    "zhushu": "種穀曰稼，如嫁女以有所生。",
                    "type": 2
                },
                {
                    "paragraph": "舂人，奄二人，女舂抌二人，奚五人。",
                    "zhushu": "女舂抌，女奴能舂與抌者。抌，抒曰也。詩云：“或舂或抌。”○奄，於檢反。抌，音由，又音揄。抒，時女反。",
                    "type": 2
                },
                {
                    "paragraph": "饎人，奄二人，女饎八人，奚四十人。",
                    "zhushu": "鄭司農云：“饎人，主炊官也。”特牲饋食禮曰：“主婦視饎爨。”故書饎作𩟄。○饎，尺志反，注𩟄同。",
                    "type": 2
                },
                {
                    "paragraph": "槀人，奄八人，女槀，毎奄二人，奚五人。",
                    "zhushu": "鄭司農云：“槀，讀爲犒師之犒。主穴食者，故謂之犒。”○槀，苦報反。",
                    "type": 2
                },
                {
                    "paragraph": "大司徒之職，掌建邦之土地之圖與其人民之數，以佐王安擾邦國。",
                    "zhushu": "土地之圖，若今司空郡國輿地圖。"
                },
                {
                    "paragraph": "以天下土地之圖，周知九州之地域廣輪之數，辨其山林、川澤、丘陵、墳衍、原隰之名物，",
                    "zhushu": "周，猶徧也。九州：揚、荆、豫、靑、兖、雍、幽、冀、并也。輪，從也。積石曰山，竹木曰林，注瀆曰川，水鍾曰澤。土髙曰丘，大阜曰陵，水崖曰墳，下平曰衍，髙平曰原，下濕曰隰。名物者，十等之名與所生之物。○廣，古曠反。墳，扶云反。雍，於用反。從，子容反。"
                },
                {
                    "paragraph": "而辨其邦國都鄙之數，制其畿疆而溝封之，設其社稷之壝而樹之田主，各以其野之所宜木，遂以名其社與其野。",
                    "zhushu": "千里曰畿。疆，猶界也。春秋傳曰：“吾子疆理天下。”溝，穿地爲阻固也。封，起土界也。社稷，后土及田正之神。壝，壇與堳埒也。田主，田神。后土、田正之所依也，詩人謂之田祖。所宜木，謂若松、柏、栗也。若以松爲社者，則名松社之野，以別方面。○壝，維癸反。別，彼列反，下同。"
                },
                {
                    "paragraph": "以土會之灋，辨五地之物生：一曰山林，其動物宜毛物，其植物宜皁物，其民毛而方。二曰川澤，其動物宜鱗物，其植物宜膏物，其民黑而津。三曰丘陵，其動物宜羽物，其植物宜覈物，其民專而長。四曰墳衍，其動物宜介物，其植物宜莢物，其民晳而瘠。五曰原隰，其動物宜臝物，其植物宜叢物，其民豐肉而庳。",
                    "zhushu": "會，計也。以土計貢稅之法，因别此五者也。毛物，貂、狐、貒、貉之屬，縟毛者也。鱗物，魚、龍之屬。津，潤也。羽物，翟、雉之屬。核物，李、梅之屬。專，圜也。介物，龜、鼈之屬，水居陸生者。莢物，薺莢、王棘之屬。晳，白也。瘠，臞也。臝物，虎、豹、貔、𧴁之屬，淺毛者。叢物，萑葦之屬。豐，猶厚也。庳，猶短也。杜子春讀生爲性。鄭司農云：“植物，根生之屬。早物，柞栗之屬，今世間謂柞實爲皁斗。膏物，謂楊柳之屬，理致且白如膏。”玄謂“膏”當爲“櫜”，字之誤也。蓮芡之實有櫜韜。○會，古外反。早，音皁。覈，音核。專，音團。莢，音頰。臝，力果反。肉，如字，又而樹反。庳，音婢。貒，吐官反。貉，胡洛反。圜，音圎，又音團。臞，音衢。貔，音毗。𧴁，勑宜反。萑，音九。柞，子洛反。櫜，古毛反。"
                },
                {
                    "paragraph": "因此五物者民之常，而施十有二敎焉：一曰以祀禮敎敬，則民不苟；二曰以陽禮敎讓，則民不爭；三曰以隂禮敎親，則民不怨；四曰以樂禮敎和，則民不乖；五曰以儀辨等，則民不越；六曰以俗敎安，則民不愉；七曰以刑敎中，則民不虣；八曰以誓敎恤，則民不怠；九曰以度敎節，則民知足；十曰以世事敎能，則民不失職；十有一曰以賢制爵，則民愼德；十有二曰以庸制禄，則民興功。",
                    "zhushu": "陽禮，謂郷射、飲酒之禮也。隂禮，謂男女之禮。昏姻以時，則男不曠，女不怨。儀，謂君南面，臣北面，父坐子伏之屬。俗，謂土地所生習也。愉，謂朝不謀夕。恤，謂災危相憂。民有凶患，憂之則民不解怠。度，謂宮室車服之制。世事，謂士農工商之事。少而習焉，其心安焉，因敎以能，不易其業。愼德，謂矜其善德，勸爲善也。庸，功也。爵以顯賢，禄以賞功。故書儀或爲義，杜子春讀爲儀，謂九儀。○愉，音偷。虣，音暴。解，佳賣反。"
                },
                {
                    "paragraph": "以土宜之灋辨十有二土之名物，以相民宅而知其利害，以阜人民，以蕃鳥獸，以毓草木，以任土事。",
                    "zhushu": "十二土，分野十二邦，上繫十二次，各有所宜也。相，占視也。阜，猶盛也。蕃，蕃息也。育，生也。任，謂就地所生，因民所能。○相，息亮反。毓，音育。分，扶問反。"
                },
                {
                    "paragraph": "辨十有二壤之物而知其種，以敎稼穡樹蓺。",
                    "zhushu": "壤，亦土也，變言耳。以萬物自生焉則言土，土，猶吐也。以人所耕而樹蓺焉則言壤，壤，和緩之貌。詩云“樹之榛栗”。又曰“我蓺黍稷”。蓺，猶蒔也。○種，章勇反。榛，側人反。蒔，時至反。"
                },
                {
                    "paragraph": "以土均之灋辨五物九等，制天下之地征，以作民職，以令地貢，以斂財賦，以均齊天下之政。",
                    "zhushu": "均，平也。五物，五地之物也。九等，騂剛赤緹之屬。征，稅也。民職，民九職也。地貢，貢地所生，謂九穀。財，謂泉榖。賦，謂九賦及軍賦。○騂，雖營反。緹，音低。"
                },
                {
                    "paragraph": "以土圭之灋測土深，正日景，以求地中。日南則景短、多暑；日北則景長、多寒；日東則景夕、多風；日西則景朝、多隂。",
                    "zhushu": "土圭，所以致四時日月之景也。測，猶度也，不知廣深，故曰測。故書求爲救，杜子春云：“當爲求。”鄭司農云：“測土深，謂南北東西之深也。日南，謂立表處大南，近日也。日北，謂立表處大北，逺日也。景夕，謂日跌景乃中，立表處大東，近日也。景朝，謂日未中而景中，立表處大西，逺日也。”玄謂晝漏半而置土圭，表隂陽，審其南北。景短於土圭，謂之日南，是地於日爲近南也。景長於土圭，謂之日北，是地於日爲近北也。東於土圭，謂之日東，是地於日爲近東也。西於土圭，謂之日西，是地於日爲近西也。如是則寒暑隂風偏而不和，是未得其所求。凡日景於地，千里而差一寸。○深，尺鴆反。景，如字，作影，非，下同。度，待洛反，下同。逺日，于萬反。跌，待結反。"
                },
                {
                    "paragraph": "日至之景尺有五寸，謂之地中，天地之所合也，四時之所交也，風雨之所會也，隂陽之所和也，然則百物阜安，乃建王國焉，制其畿方千里而封樹之。",
                    "zhushu": "景尺有五寸者，南戴日下萬五千里，地與星辰四遊𦫵降於三萬里之中，是以半之，得地之中也。畿方千里，取象於日一寸爲正。樹，樹木溝上，所以表助阻固也。鄭司農云：“土圭之長尺有五寸，以夏至之日，立八尺之表，其景適與土圭等，謂之地中。今潁川陽城地爲然。”"
                },
                {
                    "paragraph": "凡建邦國，以土圭土其地而制其域。諸公之地，封疆方五百里，其食者半；諸侯之地，封疆方四百里，其食者參之一；諸伯之地，封疆方三百里，其食者參之一；諸子之地，封疆方二百里，其食者四之一；諸男之地，封疆方百里，其食者四之一。",
                    "zhushu": "上其地，猶言度其地。鄭司農云：“土其地，但爲正四方耳。其食者半，公所食租稅得其半耳。其半皆附庸小國也，屬天子。參之一者亦然。故魯頌曰：‘錫之山川，土田附庸。奄有龜蒙，遂荒大東，至于海邦。’論語曰：‘季氏將伐顓臾，孔子曰：先王以爲東蒙主，且在邦域之中，是社稷之臣。’此非七十里所能容。然則方五百里、四百里，合於魯頌、論語之言。諸子諸男食者四之一，適方五十里，獨此與今五經家說合耳。”玄謂其食者半、參之一、四之一者，土均均邦國地貢輕重之等，其率之也，公之地以一易，侯伯之地以再易，子男之地以三易，必足其國禮俗、喪紀、祭祀之用，乃貢其餘，若今度支經用，餘爲司農穀矣。大國貢重，正之也。小國貢輕，字之也。凡諸侯爲牧正帥長及有德者，乃有附庸，爲其有禄者當取焉。公無附庸，侯附庸九同，伯附庸七同，子附庸五同，男附庸三同，進則取焉，退則歸焉。魯於周法不得有附庸，故言錫之也。地方七百里者，包附庸，以大言之也。附庸二十四，言得兼此四等矣。○疆，居良反，下同。顓，之宣反。㬰，音榆。率，音律，又音𩔖。正之，音征。字，如字，一音玆。"
                },
                {
                    "paragraph": "凡造都鄙，制其地域而封溝之，以其室數制之，不易之地家百畮，一易之地家二百畮，再易之地家三百畮。",
                    "zhushu": "都鄙，王子弟、公卿大夫采地，其界曰都。鄙，所居也。王制曰：“天子之縣內，方百里之國九，七十里之國二十有一，五十里之國六十有三。”此蓋夏時采地之數，周未聞矣。春秋傳曰：“遷鄭焉而鄙留。”城郭之宅曰室。詩云：“嗟我婦子，曰爲改歲，入此室處。”以其室數制之，謂制丘甸之屬。王制曰：“凡居民，量地以制邑，度地以居民，地邑民居，必參相得。”鄭司農云：“不易之地，歲種之，地美，故家百畮。一易之地，休一歲乃復種，地薄，故家二百畮。再易之地，休二歲乃復種，故家三百畮。”○畮，古𠭇字。甸，常證反。復，扶又反。"
                },
                {
                    "paragraph": "乃分地職，奠地守，制地貢，而頒職事焉，以爲地灋而待政令。",
                    "zhushu": "分地職，分其九職所宜也。定地守，謂衡麓虞𠋫之屬。制地貢，謂九職所稅也。頒職事者，分命使各爲其所職之事。○奠，音定。"
                },
                {
                    "paragraph": "以荒政十有二聚萬民：一曰散利，二曰薄征，三曰緩刑，四曰弛力，五曰舍禁，六曰去幾，七曰眚禮，八曰殺哀，九曰蕃樂，十曰多昏，十有一曰索鬼神，十有二曰除盜賊。",
                    "zhushu": "荒，凶年也。鄭司農云：“救飢之政，十有二品。散利，貸種食也。薄征，輕租稅也。弛力，息繇役也。去幾，關市不幾也。眚禮，掌客職所謂‘凶荒殺禮’者也。多昏，不備禮而娶，昏者多也。索鬼神，求廢祀而修之，雲漢之詩所謂‘靡神不舉，靡愛斯牲’者也。除盜賊，急其刑以除之，飢饉則盜賊多，不可不除也。”杜子春讀蕃樂爲藩樂，謂閉藏樂器而不作。玄謂去幾，去其稅耳。舍禁，若公無禁利。眚禮，謂殺吉禮也。殺哀，謂省凶禮。○弛，式氏反。舍，音捨。去，羌呂反。眚，所景反。殺，所界反。蕃，方𡊮反，餘文注皆音煩。種，章勇反。"
                },
                {
                    "paragraph": "以保息六養萬民：一曰慈幼，二曰養老，三曰振窮，四曰恤貧，五曰寛疾，六曰安富。",
                    "zhushu": "保息，謂安之使蕃息也。慈幼，謂愛幼少也。産子三人與之母，二人與之餼，十四以下不從征。養老，七十養於郷，五十異粻之屬。振窮，抍捄天民之窮者也。窮者有四：曰矜，曰寡，曰孤，曰獨。恤貧，貧無財業，稟貸之。寛疾，若今癃不可事，不筭卒，可事者半之也。安富，平其繇役，不專取。○抍，音拯。矜，古頑反。"
                },
                {
                    "paragraph": "以本俗六安萬民：一曰媺宮室，二曰族墳墓，三曰聮兄弟，四曰聮師儒，五曰聮朋友，六曰同衣服。",
                    "zhushu": "本，猶舊也。媺，善也。謂約椓攻堅，風雨攸除，各有攸宇。族，猶𩔖也。同宗者，生相近，死相迫。聮，猶合也。兄弟，昏姻嫁娶也。師儒，郷里敎以道藝者。同師曰朋，同志曰友。同，猶齊也。民雖有富者，衣服不得獨異。○媺，音美。㭬，陟角反。"
                },
                {
                    "paragraph": "正月之吉，始和，布敎于邦國都鄙，乃縣敎象之灋于象魏，使萬民觀敎象，挾日而斂之。乃施敎灋于邦國都鄙，使之各以敎其所治民。",
                    "zhushu": "正月之吉，周正月朔日也。司徒以布五敎，至正歲又書敎法而縣焉。○縣，音玄。挾，子協反。"
                },
                {
                    "paragraph": "令五家爲比，使之相保；五比爲閭，使之相受；四閭爲族，使之相葬；五族爲黨，使之相救；五黨爲州，使之相賙；五州爲郷，使之相賔。",
                    "zhushu": "此所以勸民者也。使之者，皆謂立其長而敎令使之。保，猶任也。救，救凶災也。賔，賔客其賢者。故書受爲授，杜子春云：“當爲受，謂民移徒所到則受之，所去則出之。”又云：“賙當爲糾，謂糾其惡。”玄謂受者，宅舍有故，相受寄託也。賙者，謂禮物不備，相給足也。閭，二十五家，族，百家，黨，五百家，州，二千五百家，郷，萬二千五百家。○比，毗志反，下同。賙，音周。"
                },
                {
                    "paragraph": "頒職事十有二于邦國都鄙，使以登萬民：一曰稼穡，二曰樹蓺，三曰作材，四曰阜蕃，五曰飭材，六曰通財，七曰化材，八曰斂材，九曰生材，十曰學藝，十有一曰世事，十有二曰服事。",
                    "zhushu": "鄭司農云：“稼穡，謂三農生九穀也。樹蓺，謂園圃毓草木。作材，謂虞衡作山澤之材。阜蕃，謂藪牧養蕃鳥獸。飭材，謂百工飭化八材。通財，謂商賈阜通貨賄。化材，謂𡣕婦化治絲枲。斂材，謂臣妾聚斂䟽材。生材，謂閒民無常職，轉移執事。學藝，謂學道藝。世事，謂以世事敎能，則民不失職。服事，謂爲公家服事者。”玄謂生材，養竹木者。○飭，音勑。賈，音古。閒，音閑。"
                },
                {
                    "paragraph": "以郷三物敎萬民而賔興之：一曰六德，知、仁、聖、義、忠、和；二曰六行，孝、友、睦、婣、任、恤；三曰六藝，禮、樂、射、御、書、數。",
                    "zhushu": "物，猶事也。興，猶舉也。民三事敎成，郷大夫舉其賢者、能者，以飲酒之禮賔客之，旣則獻其書於王矣。知，明於事。仁，愛人以及物。聖，通而先識。義，能斷時宜。忠，言以中心。和，不剛不柔。善於父母爲孝，善於兄弟爲友。睦，親於九族。姻，親於外親。任，信於友道。恤，振憂貧者。禮，五禮之義。樂，六樂之歌舞。射，五射之法。御，五御之節。書，六書之品。數，九數之計。○行，下孟反。婣，音因。"
                },
                {
                    "paragraph": "以郷八刑糾萬民：一曰不孝之刑，二曰不睦之刑，三曰不婣之刑，四曰不弟之刑，五曰不任之刑，六曰不恤之刑，七曰造言之刑，八曰亂民之刑。",
                    "zhushu": "糾，猶割察也。不弟，不敬師長。造言，訛言惑衆。亂民，亂名改作，執左道以亂政也。鄭司農云：“任，謂朋友相任，恤，謂相憂。”○弟，音悌。"
                },
                {
                    "paragraph": "以五禮防萬民之僞而敎之中，",
                    "zhushu": "禮所以節止民之侈僞，使其行得中。鄭司農云：“五禮，謂吉、凶、賔、軍、嘉。”"
                },
                {
                    "paragraph": "以六樂防萬民之情而敎之和。",
                    "zhushu": "樂所以蕩正民之情思，使其心應和也。鄭司農云：“六樂，謂雲門、咸池、大韶、大夏、大濩、大武。”○思，悉吏反。濩，音護。"
                },
                {
                    "paragraph": "凡萬民之不服敎而有獄訟者，與有地治者聽而斷之，其附于刑者，歸于士。",
                    "zhushu": "不服敎，不厭服於十二敎，貪冒者也。爭罪曰獄，爭財曰訟。有地治者，謂郷州及治都鄙者也。附，麗也。士，司宼、士師之屬。鄭司農云：“與有地治者聽而斷之，與其地部界所屬吏共聽斷之。士，謂五斷刑之官。春秋傳曰：‘士榮爲大士。’或謂歸于圜土，圜土，謂獄也，獄城圜。”○斷，丁亂反。厭，於涉反，或於驗反。"
                },
                {
                    "paragraph": "祀五帝，奉牛牲，羞其肆。",
                    "zhushu": "牛能任載，地𩔖也。奉，猶進也。鄭司農云：“羞，進也。肆，陳骨體也。”玄謂進所肆解骨體，士喪禮曰“肆解去蹄”。○肆，託歷反。注“肆解”，司農音四，注“肆陳”同。"
                },
                {
                    "paragraph": "享先王亦如之。大賔客，令野脩道委積。",
                    "zhushu": "令，令遺人使爲之也。少曰委，多曰積，皆所以給賔客。"
                },
                {
                    "paragraph": "大喪，帥六郷之衆庶，屬其六引，而治其政令。",
                    "zhushu": "衆庶，所致役也。鄭司農云：“六引，謂引喪車索也。六郷主六引，六遂主六紼。”○引，如字，又音胤。紼，音弗。"
                },
                {
                    "paragraph": "大軍旅，大田役，以旗致萬民，而治其徒庶之政令。",
                    "zhushu": "旗，畫熊虎者也。徵衆，刻日樹旗，期於其下。"
                },
                {
                    "paragraph": "若國有大故，則致萬民於王門，令無節者不行於天下。",
                    "zhushu": "大故，謂王崩及宼兵也。節，六節，有節乃得行，防姦私。"
                },
                {
                    "paragraph": "大荒、大札，則令邦國移民、通財，舍禁、弛力、薄征、緩刑。",
                    "zhushu": "大荒，大凶年也。大札，大疫病也。移民，辟災就賤，其有守不可移者，則輸之穀。春秋定五年夏，歸粟於蔡是也。○札，側八反。"
                },
                {
                    "paragraph": "歲終，則令敎官正治而致事。",
                    "zhushu": "歲終，自周季冬也。敎官，其屬六十。正治，明處其文書。致事，上其計簿。○上，時掌反。簿，蒲戶反。"
                },
                {
                    "paragraph": "正歲，令于敎官曰：“各共爾職，脩乃事，以聽王命。其有不正，則國有常刑。”",
                    "zhushu": "正歲，夏正月朔日。"
                },
                {
                    "paragraph": "小司徒之職，掌建邦之敎灋，以稽國中及四郊都鄙之夫家九比之數，以辨其貴賤、老幼、癈疾。凡征役之施舍，與其祭祀、飲食、喪紀之禁令。",
                    "zhushu": "稽，猶考也。夫家，猶言男女也。鄭司農云：“九比，謂九夫爲井。”玄謂九比者，冢宰職岀九賦者之人數也。貴，謂爲卿大夫。賤，謂占會販賣者。廢疾，謂癃病也。施，當爲弛。○比，毗志反，下皆同。施，式氏反。"
                },
                {
                    "paragraph": "乃頒比灋于六郷之大夫，使各登其郷之衆寡，六畜、車輦，辨其物，以歲時入其數，以施政敎，行徵令。",
                    "zhushu": "登，成也，成，猶定也。衆寡，民之多少。物，家中之財。歲時入其數，若今四時言事。○畜，許又反，後皆同。"
                },
                {
                    "paragraph": "及三年，則大比，大比則受邦國之比要，",
                    "zhushu": "大比，謂使天下更簡閱民數及其財物也。受邦國之比要，則亦受郷遂矣。鄭司農云：“五家爲比，故以比爲名，今時八月案比是也。要，謂其簿。”"
                },
                {
                    "paragraph": "乃會萬民之卒伍而用之。五人爲伍，五伍爲兩，四兩爲卒，五卒爲旅，五旅爲師，五師爲軍。以起軍旅，以作田役，以比追胥，以令貢賦。",
                    "zhushu": "用，謂使民事之。伍、兩、卒、旅、師、軍，皆衆之名。兩，二十五人；卒，百人；旅，五百人；師，二千五百人；軍，萬二千五百人。此皆先王所因農事而定軍令者也。欲其恩足相恤，義足相救，服容相别，音聲相識。作，爲也。役，功力之事。追，逐宼也。春秋莊十八年夏，公追戎于濟西。胥，伺捕盜賊也。貢，𡣕婦百工之物。賦，九賦也。郷之田制與遂同。○卒，子忽反。别，彼列反。"
                },
                {
                    "paragraph": "乃均土地，以稽其人民，而周知其數。上地家七人，可任也者家三人；中地家六人，可任也者二家五人；下地家五人，可任也者家二人。",
                    "zhushu": "均，平也。周，猶徧也。一家男女七人以上，則授之以上地，所養者衆也。男女五人以下，則授之以下地，所養者寡也。正以七人、六人、五人爲率者，有夫有婦，然後爲家，自二人以至於十，爲九等，七、六、五者爲其中。可任，謂丁强任力役之事者。出老者一人，其餘男女强弱相半，其大數。○徧，音遍。以上，時掌反。"
                },
                {
                    "paragraph": "凡起徒役，毋過家一人，以其餘爲羨，唯田與追胥竭作。",
                    "zhushu": "鄭司農云：“羨，饒也。田，謂獵也。追，追宼賊也。竭作，盡行。”○毋，音無。羨，鈆面反。"
                },
                {
                    "paragraph": "凡用衆庶，則掌其政敎與其戒禁，聽其辭訟，施其賞罰，誅其犯命者。",
                    "zhushu": "命，所以誓吿之。"
                },
                {
                    "paragraph": "凡國之大事，致民；大故，致餘子。",
                    "zhushu": "大事，謂戎事也。大故，謂災宼也。鄭司農云：“國有大事，當徵召會聚百姓，則小司徒召聚之。餘子，謂羡也。”玄謂餘子，卿大夫之子，當守於王宮者也。"
                },
                {
                    "paragraph": "乃經土地而井牧其田野，九夫爲井，四井爲邑，四邑爲丘，四丘爲甸，四甸爲縣，四縣爲都，以任地事而令貢賦，凡稅斂之事。",
                    "zhushu": "此謂造都鄙也。采地制井田，異於郷遂，重立國，小司徒爲經之，立其五溝五涂之界，其制似井之字，因取名焉。孟子曰：“夫仁政必自經界始。經界不正，井地不均，貢禄不平，是故暴君姦吏必慢其經界。經界旣正，分田制禄可坐而定也。”鄭司農云：“井牧者，春秋傳所謂井衍沃、牧隰皐者也。”玄謂隰皐之地，九夫爲牧，二牧而當一井。今造都鄙，授民田，有不易，有一易，有再易，通率二而當一，是之謂井牧。昔夏少康在虞思，有田一成，有衆一旅，一旅之衆而田一成，則井牧之法，先古然矣。九夫爲井者，方一里，九夫所治之田也。此制小司徒經之，匠人爲之溝洫，相包乃成耳。邑丘之屬相連比以出田稅，溝洫爲除水害。四井爲邑，方二里。四邑爲丘，方四里。四丘爲甸，甸之言乘也，讀如衷甸之甸。甸方八里，旁加一里，則方十里，爲一成，積百井九百夫。其中六十四井，五百七十六夫，出田稅；三十六井，三百二十四夫，治洫。四甸爲縣，方二十里。四縣爲都，方四十里。四都方八十里，旁加十里，乃得方百里，爲一同也。積萬井，九萬夫。其四千九十六井，三萬六千八百六十四夫，出田稅；二千三百四井，二萬七百三十六夫，治洫；三千六百井，三萬二千四百夫，治澮。井田之法，備於一同。今止於都者，采地食者皆四之一。其制三等：百里之國凡四都，一都之田稅入於王；五十里之國凡四縣，一縣之田稅入於王；二十五里之國凡四甸，一甸之田稅入於王。地事，謂農、牧、衡、虞也。貢，謂九榖山澤之材也。賦，謂岀車徒，給繇役也。司馬法曰：“六尺爲步，步百爲畮，畮百爲夫，夫三爲屋，屋三爲井，井十爲通。通爲匹馬，三十家，土一人，徒二人。通十爲成，成百井，三百家，革車一乘，土十人，徒二十人。十成爲終，終千井，三千家，革車十乘，士百人，徒二百人。十終爲同，同方百里，萬井，三萬家，革車百乘，士千人，徒二千人。”○甸，繩證反。洫，況逼反。爲除，于僞反。乘，繩證反，下同。澮，古外反。"
                },
                {
                    "paragraph": "乃分地域而辨其守，施其職而平其政。",
                    "zhushu": "分地域，謂建邦國、造都鄙、制郷遂也。辨其守，謂衡虞之屬。職，謂九職也。政，稅也。政，當作征。故書域爲邦，杜子春云：“當爲域。”○政，音征。"
                },
                {
                    "paragraph": "凡小祭祀，奉牛牲，羞其肆。",
                    "zhushu": "小祭祀，王玄冕所祭。○肆，託歷反。"
                },
                {
                    "paragraph": "小賔客，令野脩道委積。",
                    "zhushu": "小賔客，諸侯之使臣。○使，所吏反。"
                },
                {
                    "paragraph": "大軍旅，帥其衆庶。",
                    "zhushu": "帥，帥而致於大司徒。"
                },
                {
                    "paragraph": "小軍旅，巡役，治其政令。",
                    "zhushu": "巡役，小力役之事則巡行之。○行，下孟反。"
                },
                {
                    "paragraph": "大喪，帥邦役，治其政敎。",
                    "zhushu": "喪役，正棺、引窆、復土。○窆，彼驗反，又補鄧反。復，音福，一音服。"
                },
                {
                    "paragraph": "凡建邦國，立其社稷，正其畿疆之封。",
                    "zhushu": "畿，九畿。"
                },
                {
                    "paragraph": "凡民訟，以地比正之；",
                    "zhushu": "鄭司農云：“以田畔所與比，正斷其訟。”○斷，下亂反。"
                },
                {
                    "paragraph": "地訟，以圖正之。",
                    "zhushu": "地訟，爭疆界者。圖，謂邦國本圖。"
                },
                {
                    "paragraph": "歲終，則攷其屬官之治成而誅賞，",
                    "zhushu": "治成，治事之計。"
                },
                {
                    "paragraph": "令羣吏正要會而致事。正歲，則帥其屬而觀敎灋之象，徇以木鐸，曰：“不用灋者，國有常刑。”令羣吏憲禁令，脩灋糾職，以待邦治。",
                    "zhushu": "憲，表縣之。"
                },
                {
                    "paragraph": "及大比六郷四郊之吏，平敎治，正政事，攷夫屋及其衆寡、六畜、兵器，以待政令。",
                    "zhushu": "四郊之吏，吏在四郊之內主民事者。夫三爲屋，屋三爲井，岀地貢者，三三相任。",
                    "type": 2
                },
                {
                    "paragraph": "郷師之職，各掌其所治郷之敎，而聽其治。",
                    "zhushu": "聽，謂平察之。"
                },
                {
                    "paragraph": "以國比之灋，以時稽其夫家衆寡，辨其老幼、貴賤、癈疾、馬牛之物，辨其可任者與其施舍者，掌其戒令糾禁，聽其獄訟。",
                    "zhushu": "施舍，謂應復免，不紿繇役。○復，音福。"
                },
                {
                    "paragraph": "大役，則帥民徒而至，治其政令；旣役，則受州里之役要，以攷司空之辟，以逆其役事。",
                    "zhushu": "而至，至作部曲也。旣，已也。役要，所遣民徒之數。辟，功作章程。逆，猶鉤考也。鄭司農云：“辟，法也。”○辟，婢亦反。"
                },
                {
                    "paragraph": "凡邦事，令作秩敘。",
                    "zhushu": "事，功力之事。秩，常也。敘，猶次也。事有常次，則不偪匱。"
                },
                {
                    "paragraph": "大祭祀，羞牛牲，共茅蒩。",
                    "zhushu": "杜子春云：“蒩當爲菹，以茅爲菹，若葵菹也。”鄭大夫讀蒩爲藉，謂祭前藉也。易曰：“藉用白茅，无咎。”玄謂蒩，士虞禮所謂“苴𠚶茅長五寸，束之”者是也。祝設于几東席上，命佐食取黍稷，祭于苴，三，取膚祭，祭如初。此所以承祭，旣祭，蓋束而去之。守祧職云“旣祭藏其隋”是與。○蒩，子都反，又子餘反。菹，側魚反。𠚶，音忖。隋，吁恚反，又音粹。"
                },
                {
                    "paragraph": "大軍旅會同，正治其徒役與其輂輦，戮其犯命者。",
                    "zhushu": "輂，駕馬。輦，人輓行。所以載任器也，止以爲蕃營。司馬法曰：“夏后氏謂輦曰余車，殷曰胡奴車，周曰輜輦。輦一斧、一斤、一鑿、一梩、一鋤。周輦加二版、二築。”又曰：“夏后氏二十人而輦，殷十八人而輦，周十五人而輦。”故書輦作連。鄭司農云：“連讀爲輦。”○輂，九玉反。輓，音晚。梩，里其反。"
                },
                {
                    "paragraph": "大喪用役，則帥其民而至，遂治之。",
                    "zhushu": "治，謂監督其事。"
                },
                {
                    "paragraph": "及葬，執纛以與匠師御匶而治役。",
                    "zhushu": "匠師，事官之屬，其於司空，若郷師之於司徒也。郷師主役，匠師主衆匠，共主葬引。雜記曰：“𦫵正柩，諸侯執綍五百人，四綍皆䘖枚。司馬執鐸，左八人，右八人，匠人執翿以御柩。”天子六引，禮依此云。鄭司農云：“翿，羽葆幢也。爾雅曰：‘纛，翳也。’以指麾輓柩之役，正其行列進退。”○纛，桃報反，又音毒。匶，音舊。綍，音弗。翿，音桃，又徒報反。"
                },
                {
                    "paragraph": "及窆，執斧以涖匠師。",
                    "zhushu": "匠師，主豐碑之事，執斧以涖之，使戒其事。故書涖作立。鄭司農云：“窆，謂葬下棺也。春秋傳曰‘日中而塴’，禮記所謂封者。立，讀爲涖，涖，謂臨視之。”○塴，補鄧反。封，彼驗反。"
                },
                {
                    "paragraph": "凡四時之田，前期，岀田灋于州里，簡其鼓鐸、旗物、兵器，脩其卒伍。",
                    "zhushu": "田法，人徒及所當有。"
                },
                {
                    "paragraph": "及期，以司徒之大旗致衆庶，而陳之以旗物，辨郷邑而治其政令刑禁，巡其前後之屯而戮其犯命者，斷其爭禽之訟。",
                    "zhushu": "司徒致衆庶者，以熊虎之旗，此又以之，明爲司徒致之。大夫致衆，當以鳥隼之旟。陳之以旗物，以表正其行列。辨，别異也。故書巡作述。屯，或爲臀。鄭大夫讀屯爲課殿，杜子春讀爲在後曰殿，謂前後屯兵也。玄謂前後屯，車徒異部也。今書多爲屯，從屯。○斷，丁亂反。爲，于僞反，下同。隼，雖允反。别，彼列反。殿，都遍反。"
                },
                {
                    "paragraph": "凡四時之徵令有常者，以木鐸徇於市朝。",
                    "zhushu": "徵令有常者，謂田狩及正月命脩封疆，二月命雷且發聲。"
                },
                {
                    "paragraph": "以歲時巡國及野，而賙萬民之囏阨，以王命施惠。",
                    "zhushu": "歲時者，隨其事之時，不必四時也。囏阨，飢乏也。鄭司農云：“賙，讀爲周急之周。”○囏，古艱字。"
                },
                {
                    "paragraph": "歲終，則攷六郷之治，以詔廢置。正歲，稽其郷器，比共吉凶二服，閭共祭器，族共喪器，黨共射器，州共賔器，郷共吉凶禮樂之器。",
                    "zhushu": "吉服者，祭服也；凶服者，弔服也，比長主集爲之。祭器者，簠簋鼎俎之屬，閭胥主集爲之。喪器者，夷槃、素俎、楬豆、輁軸之屬，族師主集爲之。此三者，民所以相共也。射器者，弓矢楅中之屬，黨正主集爲之，爲州長或時射於此黨也。賔器者，尊俎笙瑟之屬，州長主集爲之，爲郷大夫或時賔賢能於此州也。吉器，若閭祭器者也；凶器，若族喪器者也；禮樂之器，若州黨賔射之器者。郷大夫備集此四者，爲州、黨、族、閭有故而不共也。此郷器者，旁使相共，則民無廢事；上下相補，則禮行而敎成。○楬，苦瞎反。軼，九勇反。軸，音逐。楅，音福，又音逼。"
                },
                {
                    "paragraph": "若國大比，則攷敎、察辭、稽器、展事，以詔誅賞。",
                    "zhushu": "考敎，視賢能以知道藝與不。察辭，視吏言事，知其情實不。展，猶整具。",
                    "type": 2
                },
                {
                    "paragraph": "郷大夫之職，各掌其郷之政敎禁令。",
                    "zhushu": "鄭司農云：“萬二千五百家爲郷。”"
                },
                {
                    "paragraph": "正月之吉，受敎灋于司徒，退而頒之于其郷吏，使各以敎其所治，以攷其德行，察其道藝。",
                    "zhushu": "其郷吏，州長以下。○行，下孟反。"
                },
                {
                    "paragraph": "以歲時登其夫家之衆寡，辨其可任者。國中自七尺以及六十，野自六尺以及六十有五，皆征之。其舍者，國中貴者、賢者、能者、服公事者、老者、疾者皆舍。以歲時入其書。",
                    "zhushu": "登，成也，定也。國中，城郭中也。晚賦稅而早免之，以其所居復多役少。野早賦稅而晩免之，以其復少役多。鄭司農云：“征之者，給公上事也。舍者，謂有復除舍不收役事也。貴者，謂若今宗室及關內侯皆復也。服公事者，謂若今吏有復除也。老者，謂若今八十、九十復羨卒也。疾者，謂若今癃不可事者復之。”玄謂入其書者，言於大司徒。○復，音福，下同。"
                },
                {
                    "paragraph": "三年則大比，攷其德行道藝，而興賢者、能者，郷老及郷大夫帥其吏與其衆寡，以禮禮賔之。",
                    "zhushu": "賢者，有德行者。能者，有道藝者。衆寡，謂郷人之善者無多少也。鄭司農云：“興賢者，謂若今舉孝廉。興能者，謂若今舉茂才。賔，敬也，賔所舉賢者能者。”玄謂變“舉”言“興”者，謂合衆而尊寵之，以郷飲酒之禮禮而賔之。"
                },
                {
                    "paragraph": "厥明，郷老及郷大夫、羣吏獻賢能之書于王，王再拜受之，登于天府，內史貳之。",
                    "zhushu": "厥，其也，其賔之明日也。獻，猶進也。王拜受之，重得賢者。王上其書於天府。天府，掌祖廟之寶藏者。內史副寫其書者，當詔王爵禄之時。○上，時掌反。藏，才浪反。"
                },
                {
                    "paragraph": "退而以郷射之禮五物詢衆庶：一曰和，二曰容，三曰主皮，四曰和容，五曰興舞。",
                    "zhushu": "以，用也。行郷射之禮，而以五物詢於衆民。鄭司農云：“詢，謀也。問於衆庶，寧復有賢能者。和，謂閨門之內行也。”容，謂容貌也。主皮，謂善射，射所以觀士也。故書舞爲無。杜子春讀和容爲和頌，謂能爲樂也。無讀爲舞，謂能爲六舞。玄謂和載六德，容包六行也。庶民無射禮，因田獵分禽則有主皮。主皮者，張皮射之，無侯也。主皮、和容、興舞，則六藝之射與禮樂與？當射之時，民必觀焉，因詢之也。孔子射於矍相之圃，蓋觀者如堵牆。射至於司馬，使子路執弓矢出誓射者，又使公罔之裘序㸃揚觶而語，詢衆庶之儀若是乎。○復，扶又反，下同。射之，音石。樂與，音餘。矍，俱縛反。相，息亮反。堵，音覩。觶，支豉反。"
                },
                {
                    "paragraph": "此謂使民興賢，出使長之；使民興能，入使治之。",
                    "zhushu": "言是乃所謂使民自舉賢者，因岀之而使之長民，敎以德行道藝於外也。使民自舉能者，因入之而使之治民之貢賦田役之事於內也。言爲政以順民爲本也。書曰：“天聦明自我民聦明，天明威自我民明威。”老子曰：“聖人無常心，以百姓心爲心。”如是則古今未有遺民而可爲治。"
                },
                {
                    "paragraph": "歲終，則令六郷之吏皆會政致事。",
                    "zhushu": "會，計也。致事，言其歲盡文書。"
                },
                {
                    "paragraph": "正歲，令羣吏攷灋于司徒，以退，各憲之於其所治。國大詢于衆庶，則各帥其郷之衆寡而致於朝。",
                    "zhushu": "大詢者，詢國危，詢國遷，詢立君。鄭司農云：“大詢于衆庶，洪範所謂謀及庶民。”"
                },
                {
                    "paragraph": "國有大故，則令民各守其閭，以待政令。",
                    "zhushu": "使民皆聚於閭胥所治處。"
                },
                {
                    "paragraph": "以旌節輔令，則達之。",
                    "zhushu": "民雖以徵令行，其將之者無節，則不得通。"
                },
                {
                    "paragraph": "州長，各掌其州之敎治政令之灋。",
                    "zhushu": "鄭司農云：“二千五百家爲州。論語曰：‘雖州里行乎哉！’春秋傳曰：‘郷取一人焉以歸，謂之夏州。’”"
                },
                {
                    "paragraph": "正月之吉，各屬其州之民而讀灋，以攷其德行道藝而勸之，以糾其過惡而戒之。",
                    "zhushu": "屬，猶合也，聚也。因聚衆而勸戒之者，欲其善。"
                },
                {
                    "paragraph": "若以歲時祭祀州社，則屬其民而讀灋，亦如之。春秋以禮會民而射于州序。",
                    "zhushu": "序，州黨之學也。會民而射，所以正其志也。射義曰：“射之爲言繹也。繹者，各繹己之志。”○會，如字。"
                },
                {
                    "paragraph": "凡州之大祭祀、大喪，皆涖其事。",
                    "zhushu": "大祭祀，謂州社稷也。大喪，郷老、郷大夫於是卒者也。涖，臨也。"
                },
                {
                    "paragraph": "若國作民而師田行役之事，則帥而致之，掌其戒令與其賞罰。",
                    "zhushu": "致之，致之於司徒也。掌其戒令賞罰，則是於軍因爲師帥。"
                },
                {
                    "paragraph": "歲終，則會其州之政令。正歲，則讀敎灋如初。",
                    "zhushu": "雖以正月讀之，至正歲猶復讀之，因此四時之正重申之。"
                },
                {
                    "paragraph": "三年大比，則大攷州里，以贊郷大夫廢興。",
                    "zhushu": "廢興，所廢退，所興進也。鄭司農云：“贊，助也。”",
                    "type": 2
                },
                {
                    "paragraph": "黨正，各掌其黨之政令敎治。",
                    "zhushu": "鄭司農云：“五百家爲黨。論語曰：‘孔子於郷黨。’又曰：‘闕黨童子。’”"
                },
                {
                    "paragraph": "及四時之孟月吉日，則屬民而讀邦灋，以糾戒之。",
                    "zhushu": "以四孟之月朔日讀法者，彌親民者於敎亦彌數。○數，所角反。"
                },
                {
                    "paragraph": "春秋祭禜，亦如之。",
                    "zhushu": "禜，謂雩禜水旱之神，蓋亦爲壇位，如祭社稷云。○禜，榮敬反。"
                },
                {
                    "paragraph": "國索鬼神而祭祀，則以禮屬民而飲酒于序，以正齒位。壹命齒于郷里，再命齒于父族，三命而不齒。",
                    "zhushu": "國索鬼神而祭祀，謂歲十二月大蜡之時，建亥之月也。正齒位者，郷飲酒義所謂“六十者坐，五十者立侍。六十者三豆，七十者四豆，八十者五豆，九十者六豆”是也。必正之者，爲民三時務農，將闕於禮，至此農𥐙而敎之尊長養老，見孝弟之道也。黨正飲酒禮亡，以此事屬於郷飲酒之義，微失少矣。凡射飲酒，此郷民雖爲郷大夫，必來觀禮，郷飲酒、郷射記“大夫樂作不入，士旣旅不入”是也。齒于郷里者，以年與衆賔相次也。齒于父族者，父族有爲賔者，以年與之相次。異姓雖有老者，居於其上。不齒者，席于尊東，所謂遵。○蜡，仕詐反。爲，于僞反。𥐙，去逆反。弟，音悌。"
                },
                {
                    "paragraph": "凡其黨之祭祀、喪紀、昏冠、飲酒，敎其禮事，掌其禁戒。",
                    "zhushu": "其黨之民。○冠，古亂反。"
                },
                {
                    "paragraph": "凡作民而師田行役，則以其灋治其政事。",
                    "zhushu": "亦於軍因爲旅帥。"
                },
                {
                    "paragraph": "歲終，則會其黨政，帥其吏而致事。正歲，屬民讀灋而書其德行道藝。",
                    "zhushu": "書，記之。"
                },
                {
                    "paragraph": "以歲時涖校比。",
                    "zhushu": "涖，臨也。鄭司農云：“校比，族師職所謂‘以時屬民，而校登其族之夫家衆寡，辨其貴賤、老幼、癈疾可任者，及其六畜車輦。’如今小案比。”"
                },
                {
                    "paragraph": "及大比，亦如之。",
                    "zhushu": "",
                    "type": 2
                },
                {
                    "paragraph": "族師，各掌其族之戒令政事。",
                    "zhushu": "政事，邦政之事。鄭司農云：“百家爲族。”"
                },
                {
                    "paragraph": "月吉，則屬民而讀邦灋，書其孝弟睦婣有學者。",
                    "zhushu": "月吉，毎月朔日也。故書上句或無“事”字，杜子春云：“當爲正月吉。書亦或爲戒令政事，月吉則屬民而讀邦法。”"
                },
                {
                    "paragraph": "春秋祭酺，亦如之。",
                    "zhushu": "酺者，爲人物烖害之神也。故書酺或爲步，杜子春云：“當爲酺。”玄謂校人職又有冬祭馬步，則未知此世所云蝝螟之酺與？人鬼之步與？蓋亦爲壇位如雩禜云。族長無飲酒之禮，因祭酺而與其民以長幼相獻酬焉。○酺，音步，或音蒲。校，戶敎反。蝝，恱全反。螟，覓經反，下同。禜，榮敬反。"
                },
                {
                    "paragraph": "以邦比之灋，帥四閭之吏，以時屬民而校，登其族之夫家衆寡，辨其貴賤、老幼、癈疾可任者，及其六畜車輦。",
                    "zhushu": "登，成也，定也。"
                },
                {
                    "paragraph": "五家爲比，十家爲聮；五人爲伍，十人爲聮；四閭爲族，八閭爲聮。使之相保相受，刑罰慶賞相及相共，以受邦職，以役國事，以相葬埋。",
                    "zhushu": "相共，猶相救、相賙。○葬，如字，又才郎反。埋，莫皆反。"
                },
                {
                    "paragraph": "若作民而師田行役，則合其卒伍，簡其兵器，以鼓鐸旗物帥而至，掌其治令、戒禁、刑罰。",
                    "zhushu": "亦於軍因爲卒長。"
                },
                {
                    "paragraph": "歲終，則會政致事。",
                    "zhushu": "",
                    "type": 2
                },
                {
                    "paragraph": "閭胥，各掌其閭之徵令。",
                    "zhushu": "鄭司農云：“二十五家爲閭。”"
                },
                {
                    "paragraph": "以歲時各數其閭之衆寡，辨其施含。凡春秋之祭祀、役政、喪紀之數，聚衆庶。旣比，則讀灋，書其敬敏任恤者。",
                    "zhushu": "祭祀，謂州社、黨禜、族酺也。役，田役也。政若州射黨飲酒也。喪紀，大喪之事也。四者及比，皆會聚衆民，因以讀法以勑戒之。故書旣爲曁，杜子春讀政爲征，曁爲旣。○各數，色主反。政，如字，杜音征。會，如字。曁，其器反。"
                },
                {
                    "paragraph": "凡事，掌其比觵撻罰之事。",
                    "zhushu": "觵撻者，失禮之罰也。觵用酒，其爵以兕角爲之。撻，扑也。故書或言“觵撻之罰事”。杜子春云：“當言觵撻罰之事。”○觵，古橫反。撻，吐逹反。扑，普卜反。",
                    "type": 2
                },
                {
                    "paragraph": "比長，各掌其比之治。五家相受相和親，有辠竒衺，則相及。",
                    "zhushu": "衺，猶惡也。○治，直吏反。衺，似嗟反。"
                },
                {
                    "paragraph": "徒于國中及郊，則從而授之。",
                    "zhushu": "徙，謂不便其居也。或國中之民岀徙郊，或郊民入徙國中，皆從而付所處之吏，明無罪惡。"
                },
                {
                    "paragraph": "若徙于他，則爲之旌節而行之。",
                    "zhushu": "徙於他，謂出居異郷也。授之者有節乃達。"
                },
                {
                    "paragraph": "若無授無節，則唯圜土內之。",
                    "zhushu": "郷中無授，出郷無節，過所則呵問。繫之圜土，考辟之也。圜土者，獄城也。獄必圜者，規主仁，以仁心求其情。古之治獄，閔於出之。",
                    "type": 2
                },
                {
                    "paragraph": "封人，掌設王之社壝，爲畿封而樹之。",
                    "zhushu": "壝，謂壇及堳埒也。畿上有封，若今時界矣。不言稷者，稷，社之細也。"
                },
                {
                    "paragraph": "凡封國，設其社稷之壝，封其四疆。",
                    "zhushu": "封國，建諸侯，立其國之封。"
                },
                {
                    "paragraph": "造都邑之封域者亦如之。令社稷之職。",
                    "zhushu": "將祭之時，令諸有職事於社稷者也。郊持牲曰：“唯爲社事，單出里；唯爲社田，國人畢作；唯爲社丘，乘共粢盛。”所以報本反始也。○爲，于僞反，下同。單，音丹。乘，繩證反。"
                },
                {
                    "paragraph": "凡祭祀，飾其牛牲，設其楅衡，置其絼，共其水稾，",
                    "zhushu": "飾，謂刷治潔淸之也。鄭司農云：“楅衡，所以楅持牛也。”絼，著牛鼻繩，所以牽牛者，今時謂之雉，與古者名同，皆謂夕牲時也。杜子春云：“楅衡所以持牛，令不得抵觸人。”玄謂楅設於角，衡設於鼻，如椵狀也。水稾，給殺時洗薦牲也。絼字當以豸爲聲。○楅，音福。絼，持忍反。稾，古老反。著，直略反。椵，音加。豸，直氏反。"
                },
                {
                    "paragraph": "歌舞牲及毛炮之豚。",
                    "zhushu": "謂君牽牲入時，隨歌舞之，言其肥香以歆神也。毛炮豚者，爓去其毛而炮之，以備八珍。鄭司農云：“封人主歌舞其牲，云博碩肥腯。”○炮，薄交反。爓，似鹽反。去，起呂反。腯，徒忽反。"
                },
                {
                    "paragraph": "凡喪紀、賔客、軍旅、大盟，則飾其牛牲。",
                    "zhushu": "大盟，會同之盟。",
                    "type": 2
                },
                {
                    "paragraph": "鼓人，掌敎六鼓四金之音聲，以節聲樂，以和軍旅，以正田役。",
                    "zhushu": "音聲，五聲合和者。"
                },
                {
                    "paragraph": "敎爲鼓而辨其聲用，",
                    "zhushu": "敎爲鼓，敎繫鼓者大小之數，又别其聲所用之事。○别，彼列反。"
                },
                {
                    "paragraph": "以雷鼓鼓神祀，",
                    "zhushu": "雷鼓，八面鼓也。神祀，祀天神也。"
                },
                {
                    "paragraph": "以靈鼓鼓社祭，",
                    "zhushu": "靈鼓，六面鼓也。社祭，祭地祇也。"
                },
                {
                    "paragraph": "以路鼓鼓鬼享，",
                    "zhushu": "路鼓，四面鼓也。鬼享，享宗廟也。○享，許丈反，又虚讓反。"
                },
                {
                    "paragraph": "以鼖鼓鼓軍事，",
                    "zhushu": "大鼓謂之鼖，鼖鼓長八尺。○鼖，扶云反。"
                },
                {
                    "paragraph": "以鼛鼓鼓役事，",
                    "zhushu": "鼛鼓長丈二尺。○鼛，音羔。"
                },
                {
                    "paragraph": "以晉鼓鼓金奏，",
                    "zhushu": "晉鼔長六尺六寸。金奏，謂樂作擊編鐘。"
                },
                {
                    "paragraph": "以金錞和鼓，",
                    "zhushu": "錞，錞于也，圜如碓頭，大上小下，樂作鳴之，與鼓相和。○錞，音淳。碓，音對，又直追反。"
                },
                {
                    "paragraph": "以金鐲節鼓，",
                    "zhushu": "鐲，鉦也，形如小鐘，軍行鳴之，以爲鼓節。司馬職曰：“軍行鳴鐲。”○鐲，直角反。鉦，音征。"
                },
                {
                    "paragraph": "以金鐃止鼓，",
                    "zhushu": "鐃，如鈴，無舌有秉，執而鳴之，以止擊鼓。司馬職曰：“鳴鐃且郤。”○鐃，女交反。"
                },
                {
                    "paragraph": "以金鐸通鼓。",
                    "zhushu": "鐸，大鈴也，振之以通鼓。司馬職曰：“司馬振鐸。”○鐸，待洛反。"
                },
                {
                    "paragraph": "凡祭祀百物之神，鼓兵舞帗舞者。",
                    "zhushu": "兵，謂干戚也。帗，列五采繒爲之，有秉，皆舞者所執。○帗，音弗。"
                },
                {
                    "paragraph": "凡軍旅，夜鼓鼜，",
                    "zhushu": "鼜，夜戒守鼓也。司馬法曰：“昏鼓四通爲大鼜，夜半三通爲晨戒，旦明五通爲發眗。”○鼜，于歷反。昫，休具反。"
                },
                {
                    "paragraph": "軍動，則鼓其衆，",
                    "zhushu": "動且行。"
                },
                {
                    "paragraph": "田役亦如之。救日月，則詔王鼓。",
                    "zhushu": "救日月食，王必親擊鼓者，聲大異。春秋傳曰：“非日月之眚不鼓。”○眚，生領反。"
                },
                {
                    "paragraph": "大喪，則詔大僕鼓。",
                    "zhushu": "始崩及窆時也。",
                    "type": 2
                },
                {
                    "paragraph": "舞師，掌敎兵舞，帥而舞山川之祭祀；敎帗舞，帥而舞社稷之祭祀；敎羽舞，帥而舞四方之祭祀；敎皇舞，帥而舞旱暵之事。",
                    "zhushu": "羽，析白羽爲之，形如帗也。四方之祭祀，謂四望也。旱暵之事，謂雩也。暵，𤍠氣也。鄭司農云：“皇舞，蒙羽舞，書或爲䍿，或爲義。”玄謂皇，祈五采羽爲之，亦如帗。○暵，呼但反。䍿，音皇。"
                },
                {
                    "paragraph": "凡野舞，則皆敎之。",
                    "zhushu": "野舞，謂野人欲學舞者。"
                },
                {
                    "paragraph": "凡小祭祀，則不興舞。",
                    "zhushu": "小祭祀，王玄冕所祭者。興，猶作也。",
                    "type": 2
                },
                {
                    "paragraph": "牧人，掌牧六牲而阜蕃其物，以共祭祀之牲牷。",
                    "zhushu": "六牲，謂牛、馬、羊、豕、犬、雞。鄭司農云：“牷，純也。”玄謂牷，體完具。○蕃，音煩。拴，音全。"
                },
                {
                    "paragraph": "凡陽祀，用騂牲毛之；隂祀，用黝牲毛之；望祀，各以其方之色牲毛之。",
                    "zhushu": "騂牲，赤色。毛之，取純毛也。隂祀，祭地北郊及社稷也。望祀，五嶽、四鎭、四瀆也。鄭司農云：“陽祀，春夏也。黝讀爲幽。幽，黑也。”玄謂陽祀，祭天於南郊及宗廟。○黝，於糾反，又音幽。"
                },
                {
                    "paragraph": "凡時祀之牲，必用牷物。",
                    "zhushu": "時祀，四時所常祀，謂山川以下至四方百物。"
                },
                {
                    "paragraph": "凡外祭毀事，用尨可也。",
                    "zhushu": "外祭，謂表貉及王行所過山川用事者。故書毀爲甈、尨作龍。杜子春云：“甈當爲毀，龍當爲尨。尨謂雜色不純，毀謂副辜侯禳毀除殃咎之屬。”○尨，亡江反。貉，莫霸反。甈，丘例反。副，普逼反。辜，音孤。禳，如羊反。"
                },
                {
                    "paragraph": "凡祭祀，共其犧牲，以授充人繫之。",
                    "zhushu": "犧牲，毛羽完具也。授充人者，當殊養之。周景王時，賔起見雄雞自斷其尾，曰“雞憚其爲犧”。"
                },
                {
                    "paragraph": "凡牲不繫者，共奉之。",
                    "zhushu": "謂非時而祭祀者。",
                    "type": 2
                },
                {
                    "paragraph": "牛人，掌養國之公牛，以待國之政令。",
                    "zhushu": "公，猶官也。"
                },
                {
                    "paragraph": "凡祭祀，共其享牛、求牛，以授職人而芻之。",
                    "zhushu": "鄭司農云：“享牛，前祭一日之牛也。求牛，禱於鬼神，祈求福之牛也。”玄謂享，獻也。獻神之牛，謂所以祭者也。求，終也。終事之牛，謂所以繹者也。宗廟有繹者，孝子求神非一處。職，讀爲樴，樴謂之杙，可以繫牛。樴人者，謂牧人、充人與芻、牲之芻。牛人擇於公牛之中，而以授養之。○職，音特，或餘式反，又之式反，注樴同。繹，音亦。杙，餘式反。"
                },
                {
                    "paragraph": "凡賔客之事，共其牢禮積膳之牛；",
                    "zhushu": "牢禮，飱饔也。積，所以給賔客之用，若司儀職曰“主國五積”者也。膳，所以閒禮賔客，若掌客云“殷膳大牢”。○積，去聲。飱，音孫。"
                },
                {
                    "paragraph": "饗食、賔射，共其膳羞之牛；",
                    "zhushu": "羞，進也，所進賔之膳。燕禮，小臣請執幂者與羞膳者，至獻賔而膳宰設折俎。王之膳羞亦猶此。"
                },
                {
                    "paragraph": "軍事，共其犒牛；",
                    "zhushu": "鄭司農云：“犒師之牛。”○犒，苦報反。"
                },
                {
                    "paragraph": "喪事，共其奠牛。",
                    "zhushu": "謂殷奠、遣奠也。喪所薦饋曰奠。○遣，棄戰反。"
                },
                {
                    "paragraph": "凡會同、軍旅、行役，共其兵車之牛，與其牽徬，以載公任器。",
                    "zhushu": "牽徬，在轅外輓牛也。人御之，居其前曰牽，居其旁曰徬。任，猶用也。○徬，薄浪反。"
                },
                {
                    "paragraph": "凡祭祀，共其牛牲之互與其盆簝，以待事。",
                    "zhushu": "鄭司農云：“互，謂福衡之屬。盆、簝，皆器名。盆所以盛血，簝受肉籠也。”玄謂互，若今屠家縣肉格。○互，音護。簝，音老。盛，音成。",
                    "type": 2
                },
                {
                    "paragraph": "充人，掌繫祭祀之牲牷。祀五帝，則繫于牢，芻之三月。",
                    "zhushu": "牢，閑也。必有閑者，防禽獸觸齧。養牛羊曰芻。三月，一時，節氣成。"
                },
                {
                    "paragraph": "享先王，亦如之。凡散祭祀之牲，繫于國門，使養之。",
                    "zhushu": "散祭祀，謂司中、司命、山川之屬。國門，謂城門司門之官。鄭司農云：“使養之，使守門者養之。”○散，素但反。"
                },
                {
                    "paragraph": "展牲，則吿牲；",
                    "zhushu": "鄭司農云：“展，具也。具牲，若今時選牲也。充人主以牲牷吿展牲者也。”玄謂展牲，若今夕牲也。特牲饋食之禮曰：“宗人視牲吿充，舉獸尾吿備。”近之。"
                },
                {
                    "paragraph": "碩牲，則贊。",
                    "zhushu": "贊，助也。君牽牲入，將致之，助持之也。春秋傳曰：“故奉牲以吿曰，博碩肥腯。”"
                }
            ]
        },
        {
            "name": "地官司徒下第四",
            "paragraphs": [
                {
                    "paragraph": "地官司徒下第四",
                    "zhushu": "",
                    "type": 1
                },
                {
                    "paragraph": "載師，掌任土之灋，以物地事，授地職，而待其政令。",
                    "zhushu": "任土者，任其力勢所能生育，且以制貢賦也。物，物色之，以知其所宜之事，而授農牧衡虞，使職之。"
                },
                {
                    "paragraph": "以廛里任國中之地，以場圃任園地，以宅田、士田、賈田任近郊之地，以官田、牛田、賞田、牧田任逺郊之地，以公邑之田任甸地，以家邑之田任稍地，以小都之田任縣地，以大都之田任畺地。",
                    "zhushu": "故書廛或作壇，郊或爲蒿，稍或作削。鄭司農云：“壇讀爲廛。廛，市中空地未有肆，城中空地未有宅者。民宅曰宅。宅田者，以備益多也。士田者，士大夫之子得而耕之田也。賈田者，吏爲縣官賣財與之田。官田者，公家之所耕田。牛田者，以養公家之牛。賞田者，賞賜之田。牧田者，牧六畜之田。”司馬法曰：“王國百里爲郊，二百里爲州，三百里爲野，四百里爲縣，五百里爲都。”杜子春云：“蒿讀爲郊。五十里爲近郊，百里爲逺郊。”玄謂廛里者，若今云邑居里矣。𠎷，民居之區域也。里，居也。圃，樹果蓏之屬，季秋於中爲場。樊圃謂之園。宅田，致仕者之家所受田也。士相見禮曰：“宅者在邦，則曰市井之臣；在野，則曰草茅之臣。”士讀爲仕。仕者亦受田，所謂圭田也。孟子曰：“自卿以下，必有圭田，圭田五十畮。”賈田，在市賈人其家所受田也。官田，庶人在官者其家所受田也。牛田、牧田，畜牧者之家所受田也。公邑，謂六遂餘地，天子使大夫治之，自此以外皆然。二百里、三百里，其大夫如州長。四百里、五百里，其大夫如縣正。是以或謂二百里爲州，四百里爲縣云。遂人亦監焉。家邑，大夫之采地。小都，卿之采地。大都，公之采地，王子弟所食邑也。畺，五百里王畿界也。皆言任者，地之形實不方平如圖，受田邑者，逺近不得盡如制，其所生育賦貢，取正於是耳。以廛里任國中，而遂人職授民田，夫一廛，田百畮，是廛里不謂民之邑居在都城者與？凢王畿內方千里，積百同，九百萬夫之地也。有山陵、林麓、川澤、溝瀆、城郭、宮室、涂巷，三分去一，餘六百萬夫。又以田不易、一易、再易，上中下相通，定受田者三百萬家也。逺郊之內，地居四同，三十六萬夫之地也。三分去一，其餘二十四萬夫。六郷之民七萬五千家，通不易、一易、再易，一家受二夫，則十五萬夫之地，其餘九萬夫。廛里也，場圃也，宅田也，士田也，賈田也，官田也，牛田也，賞田也，牧田也，九者亦通受一夫焉，則半農人也，定受田十二萬家也。食貨志云：“農民戶一人已受田，其家衆男爲餘夫，亦以口受田如比。士工商家受田，五口乃當農夫一人。”今餘夫在遂地之中，如此則士工商以事入在官，而餘夫以力出耕公邑。甸稍縣都合居九十六同，八百六十四萬夫之地，城郭宮室差少，涂巷又狹，於三分所去六而存一焉，以十八分之十三率之，則其餘六百二十四萬夫之地，通上中下六家而受十三夫，定受田二百八十八萬家也。其在甸七萬五千家爲六遂，餘則公邑。○廛，直連反。場，直良反。圃，布古反。賈，音古。畺，居良反。吏爲，于僞反。蓏，力果反。監，古銜反。與，音餘。比，方二反。率，音律，又音𩔖。"
                },
                {
                    "paragraph": "凡任地，國宅無征，園廛二十而一，近郊十一，逺郊二十而三，甸稍縣都皆無過十二，唯其漆林之征二十而五。",
                    "zhushu": "征，稅也。言征者，以共國政也。鄭司農云：“任地，謂任土地以起稅賦也。國宅，城中宅也。無征，無稅也。”故書漆林爲桼林，杜子春云：“當爲漆林。”玄謂國宅，凡官所有宮室，吏所治者也。周稅輕近而重逺，近者多役也。園廛亦輕之者，廛無穀，園少利也。古之宅必樹，而畺埸有𤓰。○桼，音七。埸，音亦。"
                },
                {
                    "paragraph": "凡宅不毛者，有里布；凡田不耕者，出屋粟；凡民無職事者，出夫家之征，",
                    "zhushu": "鄭司農云：“宅不毛者，謂不樹桑麻也。里布者，布參印書，廣二寸，長二尺，以爲幣，貿易物。詩云‘抱布貿絲’，抱此布也。或曰：布，泉也。春秋傳曰：‘買之百兩一布。’又廛人職：‘掌歛市之次布、儳布、質布、罰布、廛布。’孟子曰：‘廛無夫里之布，則天下之民皆說而願爲其民矣。’故曰宅不毛者有里布，民無職事出夫家之征，欲令宅樹桑麻，民就四業，則無稅賦以勸之也。故孟子曰：‘五畮之宅，樹之以桑，則五十者可以衣帛。不知言布參印書者何，見舊時說也。’”玄謂宅不毛者罰以一里二十五家之泉，空田者罰以三家之稅粟，以共吉凶二服及喪器也。民雖有閒無職事者，猶岀夫稅、家稅也。夫稅者，百畮之稅。家稅者，出士徒車輦，給繇役。○儳，劉音䜛，又才鑒反。衣，於旣反。閒，音閑。"
                },
                {
                    "paragraph": "以時徵其賦。",
                    "zhushu": "",
                    "type": 2
                },
                {
                    "paragraph": "閭師，掌國中及四郊之人民、六畜之數，以任其力，以待其政令，以時徵其賦。",
                    "zhushu": "國中及四郊，是所主數六郷之中，自廛里至逺郊也。掌六畜數者，農事之本也。賦，謂九賦及九貢。"
                },
                {
                    "paragraph": "凡任民，任農以耕事，貢九穀；任圃以樹事，貢草木；任工以飭材事，貢器物；任商以市事，貢貨賄；任牧以畜事，貢鳥獸；任𡣕以女事，貢布帛；任衡以山事，貢其物；任虞以澤事，貢其物。",
                    "zhushu": "貢草木，謂葵韭果蓏之屬。○飭，音勑。畜，許又反。"
                },
                {
                    "paragraph": "凡無職者，出夫布。",
                    "zhushu": "獨言無職者，掌其九賦。"
                },
                {
                    "paragraph": "凡庶民不畜者，祭無牲；不耕者，祭無盛；不樹者，無椁；不蠶者，不帛；不績者，不衰。",
                    "zhushu": "掌罰其家事也。盛，黍稷也。椁，周棺也。不帛，不得衣帛也。不衰，喪不得衣衰也。皆所以恥不勉。○衰，七回反。",
                    "type": 2
                },
                {
                    "paragraph": "縣師，掌邦國、都鄙、稍甸、郊里之地域，而辨其夫家、人民、田萊之數，及其六畜車輦之稽。三年大比，則以攷羣吏，而以詔廢置。",
                    "zhushu": "郊里，郊所居也。自邦國以及四郊之內，是所主數周天下也。萊，休不耕者。郊內謂之易，郊外謂之萊。善言近。○比，毗志反，後放此。"
                },
                {
                    "paragraph": "若將有軍旅、會同、田役之戒，則受灋于司馬，以作其衆庶及馬牛車輦，會其車人之卒伍，使皆備旗鼓兵器，以帥而至。",
                    "zhushu": "受法於司馬者，知所當徵衆寡。○卒，子忽反。"
                },
                {
                    "paragraph": "凡造都邑，量其地，辨其物，而制其域，",
                    "zhushu": "物，謂地所有也。名山大澤不以封。○量，音良。"
                },
                {
                    "paragraph": "以歲時徵野之賦貢。",
                    "zhushu": "野，謂甸、稍、縣、都也。所徵賦貢，與閭師同。",
                    "type": 2
                },
                {
                    "paragraph": "遺人，掌邦之委積，以待施惠。郷里之委積，以恤民之囏阨；門關之委積，以養老孤；郊里之委積，以待賔客；野鄙之委積，以待羇旅；縣都之委積，以待凶荒。",
                    "zhushu": "委積者，廩人、倉人計九穀之數足國用，以其餘共之，所謂餘法用也。職內邦之移用，亦如此也，皆以餘財共之。少曰委，多曰積。郷里，郷所居也。艱阨，猶困乏也。門關以養老孤，人所出入，易以取餼廩也。羇旅，過行寄止者。待凶荒，謂邦國所當通給者也。故書艱阨作槿阨、羇作寄。杜子春云：“槿阨當爲艱阨，寄當爲羇。”○遺，唯季反，又音遂。施，式豉反，後同。易，以豉反。"
                },
                {
                    "paragraph": "凡賔客、會同、師役，掌其道路之委積。凡國野之道，十里有廬，廬有飲食；三十里有宿，宿有路室，路室有委；五十里有市，市有𠋫館，𠋫館有積。",
                    "zhushu": "廬，若今野𠋫，徒有庌也。宿，可止宿；若今亭，有室矣。𠋫館，樓可以觀望者也。一市之閒，有三廬一宿。○庌，音雅。"
                },
                {
                    "paragraph": "凡委積之事，巡而比之，以時頒之。",
                    "zhushu": "",
                    "type": 2
                },
                {
                    "paragraph": "均人，掌均地政，均地守，均地職，均人民牛馬車輦之力政。",
                    "zhushu": "政，讀爲征。地征，謂地守、地職之稅也。地守，衡虞之屬。地職，農圃之屬。力征，人民則治城郭、涂巷、溝渠，牛馬車輦則轉委積之屬。○政，音征，下同。"
                },
                {
                    "paragraph": "凡均力政，以歲上下，豐年則公旬用三日焉，中年則公旬用二日焉，無年則公旬用一日焉。",
                    "zhushu": "豐年，人食四鬴之歳也。人食三鬴爲中歲，人食二鬴爲無歲，歲無贏儲也。公，事也。旬，均也，讀如“㽦㽦原隰”之㽦。易“坤爲均”，今書亦有作旬者。○上，時掌反。鬴，房甫反。㽦，音均，又舒均反，又音旬，又常純反。"
                },
                {
                    "paragraph": "凶札則無力政，無財賦，",
                    "zhushu": "無力政，恤其勞也。無財賦，恤其乏困也。財賦，九賦也。"
                },
                {
                    "paragraph": "不收地守、地職，不均地政。",
                    "zhushu": "不收山澤及地稅，亦不平計地稅也。非凶札之歲當收稅，乃均之耳。"
                },
                {
                    "paragraph": "三年大比，則大均。",
                    "zhushu": "有年無年，大平計之。若久不脩，則數或闕。",
                    "type": 2
                },
                {
                    "paragraph": "師氏，掌以媺詔王。",
                    "zhushu": "吿王以善道也。文王世子曰：“師也者，敎之以事而諭諸德者也。”"
                },
                {
                    "paragraph": "以三德敎國子：一曰至德，以爲道本；二曰敏德，以爲行本；三曰孝德，以知逆惡。敎三行：一曰孝行，以親父母；二曰友行，以尊賢良；三曰順行，以事師長。",
                    "zhushu": "德行，內外之稱。在心爲德，施之爲行。至德，中和之德。覆燾，持載含容者也。孔子曰：“中庸之爲德，其至矣乎。”敏德，仁義順時者也。說命曰：“敬孫務時敏，厥脩乃來。”孝德，尊祖愛親，守其所以生者也。孔子曰：“武王、周公，其達孝矣乎！夫孝者，善繼人之志，善述人之事者也。”孝在三德之下，三行之上。德有廣於孝，而行莫尊焉。國子，公卿大夫之子弟，師氏敎之，而世子亦齒焉，學君臣、父子、長幼之道。○行，下孟反，下同。知，音智。稱，尺證反。"
                },
                {
                    "paragraph": "居虎門之左，司王朝。",
                    "zhushu": "虎門，路寢門也。王日視朝於路寢門外，畫虎焉以明勇猛，於守宜也。司，猶察也。察王之視朝，若有善道可行者，則當前以詔王。○朝，直遥反。"
                },
                {
                    "paragraph": "掌國中失之事，以敎國子弟。",
                    "zhushu": "敎之者，使識舊事也。中，中禮者也。失，失禮者也。故書中爲得。杜子春云：“當爲得，記君得失，若春秋是也。”○中，丁仲反，注同。"
                },
                {
                    "paragraph": "凡國之貴遊子弟學焉。",
                    "zhushu": "貴遊子弟，王公之子弟。遊，無官司者。杜子春云：“遊當爲猶，言雖貴猶學。”"
                },
                {
                    "paragraph": "凡祭祀、賔客、會同、喪紀、軍旅，王舉則從。",
                    "zhushu": "舉，猶行也。故書舉爲與，杜子春云：“當爲與，謂王與會同、喪紀之事。”○從，才用反。與，音預，下同。"
                },
                {
                    "paragraph": "聽治亦如之。",
                    "zhushu": "謂王舉於野外以聽朝。"
                },
                {
                    "paragraph": "使其屬帥四夷之隷，各以其兵服守王門之外，且蹕。",
                    "zhushu": "兵服，旃布弓劒不同也。門外，中門之外。蹕，止行人不得迫王宮也。故書隷或作肆，鄭司農云：“讀爲隷。”○蹕，音畢。"
                },
                {
                    "paragraph": "朝在野外，則守內列。",
                    "zhushu": "內列，蕃營之在內者也。其屬亦帥四夷之隷守之，如守王宮。",
                    "type": 2
                },
                {
                    "paragraph": "保氏，掌諫王惡。",
                    "zhushu": "諫者，以禮義正之。文王世子曰：“保也者，愼其身以輔翼之，而歸諸道者也。”"
                },
                {
                    "paragraph": "而養國子以道，乃敎之六藝：一曰五禮，二曰六樂，三曰五射，四曰五馭，五曰六書，六曰九數。乃敎之六儀：一曰祭祀之容，二曰賔客之容，三曰朝廷之容，四曰喪紀之容，五曰軍旅之容，六曰車馬之容。",
                    "zhushu": "養國子以道者，以師氏之德行審諭之，而後敎之以藝儀也。五禮，吉、凶、賔、軍、嘉也。六樂，雲門、大咸、大韶、大夏、大濩、大武也。鄭司農云：“五射，白矢、參連、剡注、襄尺、井儀也。五馭，鳴和鸞、逐水曲、過君表、舞交衢、逐禽左。六書，象形、會意、轉注、處事、假借、諧聲也。九數，方田、粟米、差分、少廣、商功、均輸、方程、贏不足、旁要。今有重差、夕桀、句股也。祭祀之容，穆穆皇皇；賔客之容，嚴恪矜莊；朝廷之容，濟濟蹌蹌；喪紀之容，涕涕翔翔；軍旅之容，闞闞仰仰；車馬之容，顚顚堂堂。”玄謂祭祀之容，齊齊皇皇；賔客之容，穆穆皇皇；朝廷之容，濟濟翔翔；喪紀之容，纍纍顚顚；軍旅之容，曁曁詻詻；車馬之容，匪匪翼翼。○馭，音御。行，下孟反。剡，羊冉反。注，之樹反。襄，音讓。差，初佳反，又初宜反。重，直龍反。夕桀，音的，又祥易反。嚴，如字，又音儼。闞，呼檻反。仰，五剛反。齊皇，上子禮反，又音齊；下于況反，又音往。纍顚，上律悲反，下音田，又如字。路，五格反。匪，芳非反。"
                },
                {
                    "paragraph": "凡祭祀、賔客、會同、喪紀、軍旅，王舉則從。聽治亦如之。使其屬守王闈。",
                    "zhushu": "闈，宮中之巷門。○闈，音韋。",
                    "type": 2
                },
                {
                    "paragraph": "司諫，掌糾萬民之德而勸之朋友，正其行而强之道藝，巡問而觀察之，以時書其德行道藝，辨其能而可任於國事者，",
                    "zhushu": "朋友，相切磋以善道也。强，猶勸也。學記曰：“强而弗抑則易。”巡問，行問民閒也。可任於國事，任吏職。○强，其丈反。易，以豉反。"
                },
                {
                    "paragraph": "以攷郷里之治，以詔廢置，以行赦宥。",
                    "zhushu": "因巡問勸强萬民，而考郷里吏民罪過，以吿王所當罪不。○行，下孟反。",
                    "type": 2
                },
                {
                    "paragraph": "司救，掌萬民之衺惡過失而誅讓之，以禮防禁而救之。",
                    "zhushu": "衺惡，謂侮慢長老、語言無忌，而未麗於罪者。過失，亦由衺惡酗醟好訟，若抽㧞兵器，誤以行傷害人，麗於罪者。誅，誅責也。古者重刑，且責怒之，未即罪也。○救，如字，又音拘。衺，似嗟反。酗，況付反。醟，音詠。好，呼報反。"
                },
                {
                    "paragraph": "凡民之有衺惡者，三讓而罰，三罰而士加明刑，恥諸嘉石，役諸司空。",
                    "zhushu": "罰，謂撻擊之也。加明刑者，去其冠飾，而書其衺惡之狀，著之背也。嘉石，朝士所掌，在外朝之門左，使坐焉以恥辱之。旣而役諸司空，使事官作之也。坐役之數，存於司宼。○去，起呂反。著，直略反。"
                },
                {
                    "paragraph": "其有過失者，三讓而罰，三罰而歸于圜土。",
                    "zhushu": "圜土，獄城也。過失近罪，晝日任之以事而收之，夜藏於獄，亦加明刑以恥之。不使坐嘉石，其罪已著，未忍刑之。"
                },
                {
                    "paragraph": "凡歲時有天患民病，則以節巡國中及郊野，而以王命施惠。",
                    "zhushu": "天患，謂烖害也。節，旌節也。施惠，賙恤之。",
                    "type": 2
                },
                {
                    "paragraph": "調人，掌司萬民之難而諧和之。",
                    "zhushu": "難，相與爲仇讎。諧，猶調也。○難，乃旦反，下同。"
                },
                {
                    "paragraph": "凡過而殺傷人者，以民成之，",
                    "zhushu": "過，無本意也。成，平也。鄭司農云：“以民成之，謂立證佐成其罪也。一說以郷里之民共和解之，春秋傳曰‘惠伯成之’之屬。”○共和，竝如字。"
                },
                {
                    "paragraph": "鳥獸亦如之。",
                    "zhushu": "過，失殺傷人之畜産者。○畜，許又反。"
                },
                {
                    "paragraph": "凡和難，父之讎辟諸海外，兄弟之讎辟諸千里之外，從父兄弟之讎不同國，君之讎眡父，師長之讎眡兄弟，主友之讎眡從父兄弟。",
                    "zhushu": "和之使辟於此，不得就而仇之。九夷、八蠻、六戎、五狄，謂之四海。主，大夫君也。春秋傳曰：“晉荀偃卒而視不可含，宣子盥而撫之曰：事呉敢不如事主。”○辟，音避。從，才用反。眡，音視。盥，音管。"
                },
                {
                    "paragraph": "弗辟，則與之瑞節而以執之。",
                    "zhushu": "瑞節，玉節之剡圭也。和之而不肯辟者，是不從王命也。王以剡圭使調人執之，治其罪。"
                },
                {
                    "paragraph": "凡殺人有反殺者，使邦國交讎之。",
                    "zhushu": "反，復也。復殺之者，此欲除害弱敵也。邦國交讎之，明不和，諸侯得者即誅之。鄭司農云：“有反殺者，謂重殺也。”"
                },
                {
                    "paragraph": "凡殺人而義者，不同國，令勿讎，讎之則死。",
                    "zhushu": "義，宜也，謂父母兄弟師長甞辱焉而殺之者，如是爲得其宜，雖所殺者人之父兄，不得讎也，使之不同國而已。"
                },
                {
                    "paragraph": "凡有鬭怒者，成之；不可成者，則書之，先動者誅之。",
                    "zhushu": "鬭怒，辯訟者也。不可成，不可平也。書之，記其姓名，辯本也。鄭司農云：“成之，謂和之也。和之，猶今二千石以令解仇怨，後復相報，移徙之，此其𩔖也。”玄謂上言“立證佐成其罪”，似非。○復，扶又又反，下同。",
                    "type": 2
                },
                {
                    "paragraph": "媒氏，掌萬民之判。",
                    "zhushu": "判，半也。得耦爲合，主合其半，成夫婦也。喪服傳曰：“夫妻判合。”鄭司農云：“主萬民之判合。”"
                },
                {
                    "paragraph": "凡男女，自成名以上，皆書年月日名焉。",
                    "zhushu": "鄭司農云：“成名，謂子生三月，父名之。”○上，時掌反。"
                },
                {
                    "paragraph": "令男三十而娶，女二十而嫁。",
                    "zhushu": "二三者，天地相承覆之數也。易曰：“參天兩地而竒數焉。”○竒，於豈反。"
                },
                {
                    "paragraph": "凡娶判妻入子者，皆書之。",
                    "zhushu": "書之者，以别未成昏禮者。鄭司農云：“入子者，謂嫁女者也。”玄謂言入子者，容媵姪娣不聘之者。○别，彼列反。"
                },
                {
                    "paragraph": "中春之月，令會男女，",
                    "zhushu": "中春，隂陽交，以成昏禮，順天時也。"
                },
                {
                    "paragraph": "於是時也，奔者不禁。",
                    "zhushu": "重天時，權許之也。"
                },
                {
                    "paragraph": "若無故而不用令者，罰之。",
                    "zhushu": "無故，謂無喪禍之變也。有喪禍者娶，得用非中春之月。雜記曰：“已雖小功，旣卒哭，可以冠子娶妻。”○冠，古喚反。"
                },
                {
                    "paragraph": "司男女之無夫家者而會之。",
                    "zhushu": "司，猶察也。無夫家，謂男女之鰥寡者。"
                },
                {
                    "paragraph": "凡嫁子娶妻，入幣純帛，無過五兩。",
                    "zhushu": "純，實緇字也。古緇以才爲聲。納幣用緇，婦人隂也。凡於娶禮，必用其𩔖。五兩，十端也。必言兩者，欲得其配合之名。十者，象五行十日相成也。士大夫乃以玄纁束帛，天子加以穀圭，諸侯加以大璋。雜記曰：“納幣一束，束五兩，兩五㝷。”然則毎端二丈。○純，側其反。"
                },
                {
                    "paragraph": "禁遷葬者與嫁殤者。",
                    "zhushu": "遷葬，謂生時非夫婦，死旣葬，遷之使相從也。殤，十九以下未嫁而死者。生不以禮相接，死而合之，是亦亂人倫者也。鄭司農云：“嫁殤者，謂嫁死人也，今時娶會是也。”"
                },
                {
                    "paragraph": "凡男女之隂訟，聽之于勝國之社；其附于刑者，歸之于士。",
                    "zhushu": "隂訟，爭中冓之事以觸法者。勝國，亡國也。亡國之社，奄其上而棧其下，使無所通，就之以聽隂訟之情，明不當宣露。其罪不在赦宥者，直歸士而刑之，不復以聽。士，司宼之屬。詩云：“牆有茨，不可埽也。中冓之言，不可道也。所可道也，言之醜也。”○冓，古候反。棧，士板反，或士諫反。",
                    "type": 2
                },
                {
                    "paragraph": "司市，掌市之治敎、政刑、量度、禁令，",
                    "zhushu": "量，豆、區、斗、斛之屬。度，丈尺也。○區，烏侯反。"
                },
                {
                    "paragraph": "以次敘分地而經市，",
                    "zhushu": "次，謂吏所治舎，思次、介次也，若今市亭然。敘，肆行列也。經，界也。○行，戸剛反，下同。"
                },
                {
                    "paragraph": "以陳肆辨物而平市，",
                    "zhushu": "陳，猶列也。辨物，物異肆也，肆異則市平。"
                },
                {
                    "paragraph": "以政令禁物靡而均市，",
                    "zhushu": "物靡者，易售而無用，禁之則市均。鄭司農云：“靡，謂侈靡也。”○易，以豉反。售，受又反。"
                },
                {
                    "paragraph": "以商賈阜財而行市，",
                    "zhushu": "通物曰商，居賣物曰賈。阜，猶盛也。鄭司農云：“布，謂泉也。”○賈，音古，下同。"
                },
                {
                    "paragraph": "以量度成賈而徵儥，",
                    "zhushu": "徵，召也。儥，買也。物有定賈，則買者來也。○賈，音嫁，下同。成賈、定賈、奠物賈、其賈、平、大賈、小賈、賈賤、恒賈、故賈，凡十二音嫁，餘音古。儥，音育，或音笛。"
                },
                {
                    "paragraph": "以質劑結信而止訟，",
                    "zhushu": "質劑，謂兩書一札而别之也。若今下手書，言保物要還矣。鄭司農云：“質劑，月平。”○劑，子隨反。平，皮命反。"
                },
                {
                    "paragraph": "以賈民禁僞而除詐，",
                    "zhushu": "賈民，胥師、賈師之屬。必以賈民爲之者，知物之情僞與實詐。○賈，音嫁，或音古。"
                },
                {
                    "paragraph": "以刑罰禁虣而去盜，",
                    "zhushu": "刑罰，憲、徇、扑。○虣，薄報反。去，起呂反。扑，普卜反。"
                },
                {
                    "paragraph": "以泉府同貨而斂賖。",
                    "zhushu": "同，共也。同者，謂民貨不售，則爲斂而買之，民無貨，則賖貰而予之。○賖，傷蛇反。爲，于僞反。貰，音世。"
                },
                {
                    "paragraph": "大市，曰𢈈而市，百族爲主；朝市，朝時而市，商賈爲主；夕市，夕時而市，販夫販婦爲主。",
                    "zhushu": "日𢈈，昳中也。市，雜聚之處。言主者，謂其多者也。百族必容來去，商賈家於市城，販夫販婦朝資夕賣，因其便而分爲三時之市，所以了物極衆。鄭司農云：“百族，百姓也。”○𢈈，音側，又作昃。販，方萬反。"
                },
                {
                    "paragraph": "凡市入，則胥執鞭度守門，市之羣吏平肆展成奠賈，上旌于思次以令市，市師涖焉，而聽大治大訟；胥師、賈師涖于介次，而聽小治小訟。",
                    "zhushu": "凡市入，謂三時之市，市者入也。胥，守門察僞詐也。必執鞭度，以威正人衆也。度，謂殳也，因刻丈尺耳。羣吏，胥師以下也。平肆，平賣物者之行列，使之正也。展之言整也。成，平也，會平成市物者也。奠，讀爲定，整勑會者，使定物賈，防誑豫也。上旌者，以爲衆望也，見旌則知當市也。思次，若今市亭也。市師，司市也。介次，市亭之屬别，小者也。故書涖作立。杜子春云：“奠，當爲定。”鄭司農云：“思，辭也。次，市中𠋫樓也。立當爲涖。涖，視也。”玄謂思當爲司字，聲之誤也。○奠，音定，又田見反。上，時掌反。殳，音殊。"
                },
                {
                    "paragraph": "凡萬民之期于市者，辟布者，量度者，刑戮者，各於其地之敘。",
                    "zhushu": "期，謂欲賣買期決於市也。量度者，若今處斗斛及丈尺也。故書辟爲辭。鄭司農云：“辭布，辭訟泉物者也。”玄謂辟布，市之羣吏考實諸泉入及有遺忘。"
                },
                {
                    "paragraph": "凡得貨賄六畜者亦如之，三日而舉之。",
                    "zhushu": "得遺物者，亦使置其地，貨於貨之肆，馬於馬之肆，則主求之易也。三日而無識認者，舉之沒入官。"
                },
                {
                    "paragraph": "凡治市之貨賄、六畜、珍異，亡者使有，利者使阜，害者使亡，靡者使微。",
                    "zhushu": "利，利於民，謂物實厚者。害，害於民，謂物行沽者。使有、使阜，起其賈以徵之也。使亡、使微，抑其賈以郤之也。侈靡細好，使富民好奢，微之而已。鄭司農云：“亡者使有，無此物則開利其道，使之有。”○物行，遐孟反，又如字。沽，音古。郤，起略反。"
                },
                {
                    "paragraph": "凡通貨賄，以璽節出入之。",
                    "zhushu": "璽節，印章，如今斗檢封矣，使人執之以通商。以出貨賄者，王之司市也；以內貨賄者，邦國之司市也。"
                },
                {
                    "paragraph": "國凶荒札喪，則市無征而作布。",
                    "zhushu": "有災害，物貴，市不稅，爲民之乏困也。金銅無凶年，因物貴，大鑄泉以饒民。"
                },
                {
                    "paragraph": "凡市僞飾之禁，在民者十有二，在商者十有二，在賈者十有二，在工者十有二。",
                    "zhushu": "鄭司農云：“所以俱十有二者，工不得作，賈不得粥，商不得資，民不得畜。”玄謂王制曰：“用器不中度，不粥於市；兵車不中度，不粥於市；布帛精麤不中數，幅廣狹不中量，不粥於市；姦色亂正色，不粥於市；五穀不時、果實未熟，不粥於市；木不中伐，不粥於市；禽獸魚鼈不中殺，不粥於市。”亦其𩔖也。於四十八則未聞數十二焉。○賈，音古。粥，音育，下同。中，丁仲反，下同。聞數，色主反。"
                },
                {
                    "paragraph": "市刑，小刑憲罰，中刑徇罰，大刑扑罰，其附于刑者，歸于士。",
                    "zhushu": "徇，舉以示其地之衆也。扑，撻也。鄭司農云：“憲罰，播其肆也。”故書附爲柎，杜子春云：“當爲附。”○柎，方符反，又音附。"
                },
                {
                    "paragraph": "國君過市則刑人赦，夫人過市罰一幕，世子過市罰一帟，命夫過市罰一蓋，命婦過市罰一帷。",
                    "zhushu": "謂諸侯及夫人、世子過其國之市，大夫、內子過其都之市也。市者，人之所交利而行刑之處，君子無故不遊觀焉。若遊觀，則施惠以爲說也。國君則赦其刑人，夫人、世子、命夫、命婦則使之出罰，異尊卑也。所罰，謂憲、徇、扑也。必罰幕、帟、蓋、帷，市者衆也。此四物者，在衆之用也。此王國之市，而說國君以下過市者，諸侯之於其國，與王同，以其足以互明之。○幕，音莫。帟，音亦。觀，古亂反，下同，或音官。爲說，如字。"
                },
                {
                    "paragraph": "凡會同師役，市司帥賈師而從，治其市政，掌其賣儥之事。",
                    "zhushu": "市司，司市也。儥，買也。會同師役必有市者，大衆所在，來物以備之。",
                    "type": 2
                },
                {
                    "paragraph": "質人，掌成市之貨賄、人民、牛馬、兵器、珍異，",
                    "zhushu": "成，平也。會者平物賈而來，主成其平也。人民，奴婢也。珍異，四時食物。"
                },
                {
                    "paragraph": "凡賣儥者質劑焉，大市以質，小市以劑。",
                    "zhushu": "鄭司農云：“質劑，月平賈也。質大賈，劑小賈。”玄謂質劑者，爲之劵藏之也。大市，人民馬牛之屬，用長劵；小市，兵器珍異之物，用短劵。"
                },
                {
                    "paragraph": "掌稽市之書契，同其度量，壹其淳制，巡而攷之，犯禁者舉而罰之。",
                    "zhushu": "稽，猶考也，治也。書契，取子市物之劵也。其劵之象，書兩札刻其側。杜子春云：“淳當爲純，純謂幅廣，制謂匹長也，皆當中度量。”玄謂淳讀如淳尸盥之淳。○淳，音準。廣，光曠反。長，直亮反。中，丁仲反。淳尸，章純反。"
                },
                {
                    "paragraph": "凡治質劑者，國中一旬，郊二旬，野三旬，都三月，邦國朞。期內聽，期外不聽。",
                    "zhushu": "謂齎劵契者來訟也，以期內來則治之，後期則不治，所以絕民之好訟，且息文書也。郊，逺郊也。野，甸稍也。都，小都、大都。○好，呼報反。",
                    "type": 2
                },
                {
                    "paragraph": "廛人，掌斂市絘布、緫布、質布、罰布、廛布，而入于泉府。",
                    "zhushu": "布，泉也。鄭司農云：“絘布，列肆之稅布。”杜子春云：“緫當爲儳，謂無肆立持者之稅也。”玄謂緫讀如租㥎之𥡥。布，謂守斗斛銓衡者之稅也。質布者，質人所罰犯質劑者之泉也。罰布者，犯布令者之泉也。廛布者，貨賄諸物邸舍之稅。○絘，音次。緫，音䜛，又音揔。𥡥，音揔。"
                },
                {
                    "paragraph": "凡屠者，斂其皮角筋骨，入于玉府。",
                    "zhushu": "以當稅，給作器物也。其無皮角及筋骨不中用，亦稅之。"
                },
                {
                    "paragraph": "凡珍異之有滯者，斂而入于膳府。",
                    "zhushu": "故書滯或作廛。鄭司農云：“謂滯貨不售者，官爲居之。貨物沈滯於廛中不決，民待其直以給喪疾，而不可售賈賤者也。廛，謂市中之地未有肆而可居以畜藏貨物者也。孟子曰：‘市廛而不征，法而不廛，則天下之商皆說而願藏於其市矣。’謂貨物貯藏於市中而不租稅也，故曰廛而不征。其有貨物久滯於廛而不售者，官以法爲居取之，故曰法而不廛。”玄謂滯讀如沈滯之滯。珍異，四時食物也。不售而在廛，久則將瘦臞腐敗，爲買之入膳夫之府，所以紓民事而官不失實。○爲，于僞反。畜，勑六反。貯，知呂反。藏，如字。",
                    "type": 2
                },
                {
                    "paragraph": "胥師，各掌其次之政令，而平其貨賄，憲刑禁焉。",
                    "zhushu": "憲，表縣之。○縣，音玄。"
                },
                {
                    "paragraph": "察其詐僞、飾行、儥慝者，而誅罰之，",
                    "zhushu": "鄭司農云：“儥，賣也。慝，惡也。謂行且賣姦僞惡物者。”玄謂飾行、儥慝，謂使人行賣惡物於市，巧飾之，令欺誑買者。○飾行，下孟反。慝，他得反。"
                },
                {
                    "paragraph": "聽其小治小訟而斷之。",
                    "zhushu": "",
                    "type": 2
                },
                {
                    "paragraph": "賈師，各掌其次之貨賄之治，辨其物而均平之，展其成而奠其賈，然後令市。",
                    "zhushu": "辨，别也。○賈，音古，下同。奠，音定。"
                },
                {
                    "paragraph": "凡天患，禁貴儥者，使有恒賈。",
                    "zhushu": "恒，常也。謂若貯米穀棺木，而睹久雨疫病者貴賣之，因天災害阨民，使之重困。"
                },
                {
                    "paragraph": "四時之珍異亦如之。",
                    "zhushu": "薦宗廟之物。"
                },
                {
                    "paragraph": "凡國之賣儥，各帥其屬而嗣掌其月。",
                    "zhushu": "儥，買也。故書賣爲買。鄭司農云：“謂官有所斥賣。賈師帥其屬而更相代直月，爲官賣之，均勞逸。”○更，音庚。爲官，于僞反。"
                },
                {
                    "paragraph": "凡師役會同，亦如之。",
                    "zhushu": "",
                    "type": 2
                },
                {
                    "paragraph": "司虣，掌憲市之禁令，禁其鬭嚻者，與其虣亂者，出入相陵犯者，以屬遊飲食于市者。",
                    "zhushu": "嚻，讙也。鄭司農云：“以屬遊飲食，羣飲食者。”○嚻，五羔反，又許驕反。"
                },
                {
                    "paragraph": "若不可禁，則搏而戮之。",
                    "zhushu": "○搏，音博，下同。",
                    "type": 2
                },
                {
                    "paragraph": "司稽，掌巡市，而察其犯禁者，與其不物者而搏之。",
                    "zhushu": "不物，衣服視占不與衆同，及所操物不如品式。"
                },
                {
                    "paragraph": "掌執市之盜賊以徇，且刑之。",
                    "zhushu": "",
                    "type": 2
                },
                {
                    "paragraph": "胥，各掌其所治之政，執鞭度而巡其前，掌其坐作出入之禁令，襲其不正者。",
                    "zhushu": "作，起也。坐起禁令，當市而不得空守之屬。故書襲爲習，杜子春云：“當爲襲，謂掩捕其不正者。”"
                },
                {
                    "paragraph": "凡有罪者，撻戮而罰之。",
                    "zhushu": "罰之使岀布。",
                    "type": 2
                },
                {
                    "paragraph": "肆長，各掌其肆之政令，陳其貨賄，名相近者相逺也，實相近者相爾也，而平正之。",
                    "zhushu": "爾，亦近也。倶是物也，使惡者逺善，善自相近。鄭司農云：“謂若珠玉之屬，俱名爲珠，倶名爲玉，而賈或百萬，或數萬，恐農夫愚民見欺，故别異令相逺，使賈人不得雜亂以欺人。”○逺，于萬反。數，色主反。别，彼列反。賈，音古。"
                },
                {
                    "paragraph": "斂其緫布，掌其戒禁。",
                    "zhushu": "杜子春云：“緫當爲儳。”",
                    "type": 2
                },
                {
                    "paragraph": "泉府，掌以市之征布，斂市之不售，貨之滯於民用者，以其賈買之，物楬而書之，以待不時而買者。買者各從其抵，都鄙從其主，國人、郊人從其有司，然後予之。",
                    "zhushu": "故書滯爲癉。杜子春云：“癉當爲滯。”鄭司農云：“物楬而書之，物物爲揃書，書其賈，楬著其物也。不時買者，謂急求者也。抵，故賈也。主者，别治大夫也。然後予之，爲封符信，然後予之。”玄謂抵實柢字，柢，本也，本謂所屬吏主有司是也。○楬，音竭。抵，音帝，又都禮反。癉，音旦，又丁佐反。揃，音牋，又倉廉反。著，直略反。"
                },
                {
                    "paragraph": "凡賖者，祭祀無過旬日，喪紀無過三月。",
                    "zhushu": "鄭司農云：“賖，貰也。以祭祀喪紀，故從官貰買物。”"
                },
                {
                    "paragraph": "凡民之貸者，與其有司辨而授之，以國服爲之息。",
                    "zhushu": "有司，其所屬吏也。與之别其貸民之物，定其賈以與之。鄭司農云：“貸者，謂從官借本賈也，故有息，使民弗利，以其所賈之國所出爲息也。假令其國出絲絮，則以絲絮償；其國出絺葛，則以絺葛償。”玄謂以國服爲之息，以其於國服事之稅爲息也。於國事受園廛之田而貸萬泉者，則朞出息五百。王莽時，民貸以治産業者，但計贏所得受息，無過歲什一。○貸，音特，注除貸民外皆同。本賈，音嫁。所賈，音古。償，時亮反。"
                },
                {
                    "paragraph": "凡國之財用取具焉。歲終，則會其岀入而納其餘。",
                    "zhushu": "會，計也。納，入也。入餘於職幣。○會，古外反，後放此。",
                    "type": 2
                },
                {
                    "paragraph": "司門，掌授管鍵，以啓閉國門，",
                    "zhushu": "鄭司農云：“鍵讀爲蹇。管謂籥也。鍵謂牡。”○鍵，其展反，又音蹇。"
                },
                {
                    "paragraph": "幾出入不物者，正其貨賄。凡財物犯禁者舉之，",
                    "zhushu": "不物，衣服視占不與衆同及所操物不如品式者。正，讀爲征，征，稅也。犯禁，謂商所不資者，舉之沒入官。○正，音征。"
                },
                {
                    "paragraph": "以其財養死政之老與其孤。",
                    "zhushu": "財，所謂門關之委積也。死政之老，死國事者之父母也。孤，其子。"
                },
                {
                    "paragraph": "祭祀之牛牲繫焉，監門養之。",
                    "zhushu": "監門，門徒。○繫，音計。監，古銜反。"
                },
                {
                    "paragraph": "凡歲時之門，受其餘。",
                    "zhushu": "鄭司農云：“受祭門之餘。”"
                },
                {
                    "paragraph": "凡四方之賔客造焉，則以吿。",
                    "zhushu": "造，猶至也。告，告於王而止客以俟逆。○造，七到反。",
                    "type": 2
                },
                {
                    "paragraph": "司關，掌國貨之節，以聮門市。",
                    "zhushu": "貨節，謂商本所發司市之璽節也。自外來者，則案其節而書其貨之多少，通之國門，國門通之司市。自內出者，司市爲之璽節，通之國門，國門通之關門。參相聮以檢猾商。"
                },
                {
                    "paragraph": "司貨賄之出入者，掌其治禁與其征廛。",
                    "zhushu": "征廛者，貨賄之稅與所止邸舍也。關下亦有邸客舍，其出布如市之廛。"
                },
                {
                    "paragraph": "凡貨不出於關者，舉其貨，罰其人。",
                    "zhushu": "不出於關，謂從私道出辟稅者，則没其財而撻其人。○辟，音避。"
                },
                {
                    "paragraph": "凡所達貨賄者，則以節傳出之。",
                    "zhushu": "商或取貨於民間，無璽節者至關，關爲之璽節及傳出之。其有璽節，亦爲之傳。傳，如今移過所文書。○傳，張戀反。"
                },
                {
                    "paragraph": "國凶札，則無關門之征，猶幾。",
                    "zhushu": "鄭司農云：“凶，謂凶年飢荒也。札，謂疾疫死亡也。越人謂死爲札。春秋傳曰‘札瘥夭昏’。無關門之征者，出入關門無租稅。猶幾，謂無租稅猶苛察，不得令姦人出入。孟子曰：‘關幾而不征，則天下之行旅皆說而願出於其塗。’”○札，側八反。瘥，才何反。苛，呼多反，又音何。"
                },
                {
                    "paragraph": "凡四方之賔客敂關，則爲之吿。",
                    "zhushu": "謂朝聘者也。敂關，猶謁關人也。鄭司農說以國語曰：“周之秩官有之曰：敵國賔至，關尹以吿，行理以節逆之。”○敂，音叩。爲，于僞反。"
                },
                {
                    "paragraph": "有外內之送令，則以節傳出內之。",
                    "zhushu": "有送令，謂奉貢獻及文書，以常事往來。環人之職，所送迎通賔客。來至關，則爲之節與傳以通之。",
                    "type": 2
                },
                {
                    "paragraph": "掌節，掌守邦節而辨其用，以輔王命。",
                    "zhushu": "邦節者，珍圭、牙璋、穀圭、琬圭、琰圭也。王有命，則别其節之用，以授使者。輔王命者，執以行爲信。○别，彼列反，下同。使，所吏反，下同。"
                },
                {
                    "paragraph": "守邦國者用玉節，守都鄙者用角節。",
                    "zhushu": "謂諸侯於其國中，公卿六夫、王子弟於其采邑，有命者亦自有節以輔之。玉節之制，如王爲之，以命數爲小大。角用犀角，其制未聞。"
                },
                {
                    "paragraph": "凡邦國之使節，山國用虎節，土國用人節，澤國用龍節，皆金也，以英蕩輔之。",
                    "zhushu": "使節，使卿大夫聘於天子、諸侯，行道所執之信也。土，平地也。山多虎，平地多人，澤多龍，以金爲節，鑄象焉。必自以其國所多者，於以相别，爲信明也。今漢有銅虎符。杜子春云：“蕩當爲帑，謂以函器盛此節。或曰：英蕩，畫函。”○蕩，如字，又吐黨反。盛，音成。"
                },
                {
                    "paragraph": "門關用符節，貨賄用璽節，道路用旌節，皆有期以反節。",
                    "zhushu": "門關，司門、司關也。貨賄者，主通貨賄之官，謂司市也。道路者，主治五涂之官，謂郷遂大夫也。凡民逺出至於邦國，邦國之民若來入，由門者司門爲之節，由關者司關爲之節，其商則司市爲之節，其以徵令及家徙，則郷遂大夫爲之節。唯時事而行，不岀關，不用節也。變司市言貨賄者，璽節主以通貨賄，貨賄非必由市，或資於民家焉。變郷遂言道路者，容公邑及小都大都之吏皆主治五涂，亦有民也。符節者，如今宮中諸官詔符也。璽節者，今之印章也。旌節，今使者所擁節是也。將送者執此節以送行者，皆以道里日時課，如今郵行有程矣，以防容姦，擅有所通也。凡節有法式，藏於掌節。○郵，音尤。"
                },
                {
                    "paragraph": "凡通達於天下者，必有節，以傳輔之。",
                    "zhushu": "必有節，言逺行無有不得節而岀者也。輔之以傳者，節爲信耳，傳說所齎操及所適。"
                },
                {
                    "paragraph": "無節者，有幾則不達。",
                    "zhushu": "圜土內之。",
                    "type": 2
                },
                {
                    "paragraph": "遂人，掌邦之野，",
                    "zhushu": "郊外曰野。此野謂甸、稍、縣、都。"
                },
                {
                    "paragraph": "以土地之圖經田野，造縣鄙形體之灋。五家爲鄰，五鄰爲里，四里爲酇，五酇爲鄙，五鄙爲縣，五縣爲遂，皆有地域溝樹之。使各掌其政令刑禁，以歲時稽其人民，而授之田野，𥳑其兵器，敎之稼穡。",
                    "zhushu": "經、形體，皆謂制分界也。鄰、里、酇、鄙、縣、遂，猶郊內比、閭、旅、黨、州、郷也。鄭司農云：“田野之居，其比伍之名與國中異制，故五家爲鄰。”玄謂異其名者，示相變耳。遂之軍法，追胥起徒役，如六郷。○酇，作管反，後同。分，扶問反，又如字，下“分制”同。比，毗志反，下同。追，如字。"
                },
                {
                    "paragraph": "凡治野，以下劑致甿，以田里安甿，以樂昏擾甿，以土宜敎甿稼穡，以興耡利甿，以時器勸甿，以彊予任甿，以土均平政。",
                    "zhushu": "變民言甿，異外內也。甿，猶懵，懵，無知貌也。致，猶會也。民雖受上田、中田、下田，及會之，以下劑爲率，謂可任者家二人。樂昏，勸其昏姻，如媒氏會男女也。擾，順也。時器，鑄作耒耜錢鎛之屬。彊予，謂民有餘力，復予之田，若餘夫然。政，讀爲征。土均，掌均平其稅。鄭大夫讀耡爲藉，杜子春讀耡爲助，謂起民人令相佐助。○甿，音萌。耡，助鉏二音。彊，音强。政，音征。懵，莫崩反。會，古外反。率，音律，又音𩔖。錢，音翦，又音踐。鎛，音博。復，扶又反。"
                },
                {
                    "paragraph": "辨其野之土，上地、中地、下地，以頒田里。上地，夫一廛，田百畮，萊五十畮，餘夫亦如之；中地，夫一廛，田百畮，萊百畮，餘夫亦如之；下地，夫一廛，田百畮，萊二百畮，餘夫亦如之。",
                    "zhushu": "萊，謂休不耕者。鄭司農云：“戶計一夫一婦而賦之田，其一戸有數口者，餘夫亦受此田也。廛，居也。揚子雲有田一廛，謂百畮之居也。”玄謂廛，城邑之居，孟子所云“五畮之宅，樹之以桑麻”者也。六遂之民竒受一廛，雖上地猶有萊，皆所以饒逺也。王莽時，城郭中宅不樹者爲不毛，出三夫之布。○畮，音𠭇。萊，音來。數，色主反。竒，居宜反。"
                },
                {
                    "paragraph": "凡治野，夫閒有遂，遂上有徑；十夫有溝，溝上有畛；百夫有洫，洫上有涂；千夫有澮，澮上有道；萬夫有川，川上有路，以達于畿。",
                    "zhushu": "一夫，二鄰之田。百夫，一酇之田。千夫，二鄙之田。萬夫，四縣之田。遂、溝、洫、澮，皆所以通水於川也。遂，廣深各二尺，溝倍之，洫倍溝。澮，廣二尋，深二仞。徑、畛、涂、道、路，皆所以通車徒於國都也。徑容牛馬，畛容大車，涂容乘車一軌，道容二軌，路容三軌。都之野涂與環涂同可也。萬夫者，方三十三里少半里，九而方一同。以南畮圖之，則遂從溝橫，洫從澮橫，九澮而川，周其外焉。去山陵、林麓、川澤、溝瀆、城郭、宮室、涂巷三分之制，其餘如此，以至于畿，則中雖有都鄙，遂人盡主其地。○畛，之忍反，或音眞。洫，況域反。澮，古外反。乘，繩證反。從，子容反，下同。去，起呂反。盡，津忍反。"
                },
                {
                    "paragraph": "以歲時登其夫家之衆寡，及其六畜車輦，辨其老幼癈疾與其施舍者，以頒職作事，以令貢賦，以令師田，以起政役。",
                    "zhushu": "登，成也，猶定也。夫家，猶言男女也。施讀爲弛。職，謂民九職也。分其農、牧、衡、虞之職，使民爲其事也。載師職云“以物地事，授地職”，互言矣。貢，九貢也。賦，九賦也。政役，岀士徒役。○施，式氏反，下施舍同。政，音征。"
                },
                {
                    "paragraph": "若起野役，則令各帥其所治之民而至，以遂之大旗致之，其不用命者誅之。",
                    "zhushu": "役，謂師田，若有功作也。遂之大旗，熊、虎。"
                },
                {
                    "paragraph": "凡國祭祀，共野牲，令野職。",
                    "zhushu": "共野牲，入於𢪛人以待事也。野職，薪炭之屬。"
                },
                {
                    "paragraph": "凡賔客，令脩野道而委積。",
                    "zhushu": "委積於廬宿市。"
                },
                {
                    "paragraph": "大喪，帥六遂之役而致之，掌其政令。及葬，帥而屬六綍，及窆，陳役。",
                    "zhushu": "致役，致於司徒，給墓上事及竁也。綍，舉棺索也。葬舉棺者，謂載與說時也。用綍旁六執之者，天子其干人與？陳役者，主陳列之耳，匠師帥監之，郷師以斧涖焉。大喪之正棺、殯、啓、朝及引，六郷役之；載及窆，六遂役之，亦即逺相終始也。鄭司農云：“窆，謂下棺時，遂人主陳役也。禮記謂之封，春秋謂之塴，皆葬下棺也，聲相似。”○屬，音燭。綍，音弗。竁，昌絹反，穿也，本作窆。與說，始銳反。人與，音餘。朝，直遥反。封，彼驗反，或如字。塴，補鄧反。"
                },
                {
                    "paragraph": "凡事，致野役，而師田作野民，帥而至，掌其政治禁令。",
                    "zhushu": "○治，直吏反，下治訟皆同。",
                    "type": 2
                },
                {
                    "paragraph": "遂師，各掌其遂之政令戒禁，以時登其夫家之衆寡、六畜、車輦，辨其施舍與其可任者。經牧其田野，辨其可食者，周知其數而任之，以徵財征。作役事，則聽其治訟，",
                    "zhushu": "施讀亦弛也。經牧，制田界與井也。可食，謂今年所當耕者也。財征，賦稅之事。"
                },
                {
                    "paragraph": "巡其稼穡，而移用其民，以救其時事。",
                    "zhushu": "移用其民，使轉相助，救時急事也。四時耕耨斂艾芟地之宜，晚早不同，而有天期地澤風雨之急。○艾，音刈。"
                },
                {
                    "paragraph": "凡國祭祀，審其誓戒，共其野牲，",
                    "zhushu": "審，亦聽也。"
                },
                {
                    "paragraph": "入野、職野賦于玉府。",
                    "zhushu": "民所入貨賄，以當九職、九賦，中玉府之用者。"
                },
                {
                    "paragraph": "賔客，則巡其道脩，庀其委積。",
                    "zhushu": "巡其道脩，行治道路也。故書庀爲比。鄭司農云：“比讀爲庀。庀，具也。”○庀，匹爾反，下同。"
                },
                {
                    "paragraph": "大喪，使帥其屬以幄帟先，道野役；及窆抱磨，共丘籠及蜃車之役。”",
                    "zhushu": "使以幄帟先者，大宰也，其餘司徒也。幄帟先，所以爲葬窆之閒先張神坐也。道野役，帥以至墓也。丘籠之役，竁復土也，其器曰籠。蜃車，柩路也。柩路載柳，四輪迫地而行，有似於蜃，因取名焉。行至壙乃說，更復載以龍輴。蜃，禮記或作槫，或作輇。役，謂執綍者。鄭司農云：“抱磨，磨下車也。”玄謂磨者，適歷執綍者名也。遂人主陳之，而遂師以名行校之。○磨，音歷。籠，力董反。蜃，市軫反。爲，于僞反。復土，音服，或音福。說，始銳反，或吐活反。輴，勑倫反。槫，市專反。輇，市專反。適，音的。"
                },
                {
                    "paragraph": "軍旅田獵，平野民，掌其禁令，比敘其事而賞罰。",
                    "zhushu": "平，謂正其行列部伍也。鄭司農云：“比讀爲庀。”○比，匹爾反。行，戶剛反。",
                    "type": 2
                },
                {
                    "paragraph": "遂大夫，各掌其遂之政令。以歲時稽其夫家之衆寡、六畜、田野，辨其可任者與其可施舍者，以敎稼穡，以稽功事，掌其政令戒禁，聽其治訟。",
                    "zhushu": "施讀亦爲弛。功事，九職之事，民所以爲功業。"
                },
                {
                    "paragraph": "令爲邑者，歲終則會政致事。",
                    "zhushu": "不言其遂之吏而言爲邑者，容公邑及卿大夫王子弟之采邑。政令戒禁，遂大夫亦施焉。"
                },
                {
                    "paragraph": "正歲，𥳑稼器，脩稼政。",
                    "zhushu": "簡，猶閱也。稼器，耒耜鎡其之屬。稼政，孟春之月令所云皆脩封疆，審端經術，善相丘陵阪險原隰土地所宜，五穀所殖，以敎道民，必躬親之。○術，音遂。相，息亮反。道，音導。"
                },
                {
                    "paragraph": "三歲大比，則帥其吏而興甿，明其有功者，屬其地治者。",
                    "zhushu": "興甿，舉民賢者、能者，如六郷之爲也。興，猶舉也。屬，猶聚也。又因舉吏治有功者，而聚勑其餘以職事。○比，毗志反，下同。屬，音燭。"
                },
                {
                    "paragraph": "凡爲邑者，以四達戒其功事，而誅賞廢興之。",
                    "zhushu": "四達者，治民之事。大通者有四：夫家衆寡也，六畜車輦也，稼穡耕耨也，旗鼓兵革也。",
                    "type": 2
                },
                {
                    "paragraph": "縣正，各掌其縣之政令徵比，以頒田里，以分職事，掌其治訟，趨其稼事而賞罰之。",
                    "zhushu": "徵，徵召也。比，案比。○趨，如字，又倉苟反，又音促。"
                },
                {
                    "paragraph": "若將用野民師田、行役、移執事，則帥而至，治其政令。",
                    "zhushu": "移執事，移用其民。鄭司農云：“謂轉相佐助。”"
                },
                {
                    "paragraph": "旣役，則稽功會事而誅賞。",
                    "zhushu": "",
                    "type": 2
                },
                {
                    "paragraph": "鄙師，各掌其鄙之政令、祭祀。",
                    "zhushu": "祭祀，祭禜也。○禜，音詠。"
                },
                {
                    "paragraph": "凡作民，則掌其戒令。",
                    "zhushu": "作民，謂起役也。"
                },
                {
                    "paragraph": "以時數其衆庶，而察其媺惡而誅賞。",
                    "zhushu": "時，四時也。○數，色主反。媺，音美。"
                },
                {
                    "paragraph": "歲終，則會其鄙之政而致事。",
                    "zhushu": ""
                },
                {
                    "paragraph": "酇長，各掌其酇之政令，以時校登其夫家，比其衆寡，以治其喪紀祭祀之事。",
                    "zhushu": "校，猶數也。"
                },
                {
                    "paragraph": "若作其民而用之，則以旗鼓兵革帥而至。若歲時𥳑器，與有司數之。",
                    "zhushu": "𥳑器，𥳑稼器也，兵器亦存焉。有司，遂大夫。"
                },
                {
                    "paragraph": "凡歲時之戒令皆聽之，趨其耕耨，稽其女功。",
                    "zhushu": "聽之，受而行之也。女功，絲枲之事。",
                    "type": 2
                },
                {
                    "paragraph": "里宰，掌比其邑之衆寡，與其六畜、兵器，治其政令。",
                    "zhushu": "邑，猶里也。"
                },
                {
                    "paragraph": "以歲時合耦于耡，以治稼穡，趨其耕耨，行其秩敘，以待有司之政令，而徵斂其財賦。",
                    "zhushu": "考工記曰：“耜廣五寸，二耜爲耦。”此言兩人相助耦而耕也。鄭司農云：“耡讀爲藉。”杜子春云：“耡讀爲助，謂相佐助也。”玄謂耡者，里宰治處也，若今街彈之室。於此合耦，使相佐助，因放而爲名。季冬之月令：“命農師計耦耕事，脩耒耜，具田器。”是其歲時與？合人耦，則牛耦亦可知也。秩敘，受耦相佐助之次第。○街，音佳。彈，如字，一音丹。",
                    "type": 2
                },
                {
                    "paragraph": "鄰長，掌相糾相受，",
                    "zhushu": "相糾，相舉察。"
                },
                {
                    "paragraph": "凡邑中之政相贊。",
                    "zhushu": "長短，使相補助。"
                },
                {
                    "paragraph": "徙于他邑，則從而授之。",
                    "zhushu": "從，猶隨也。授，猶付也。",
                    "type": 2
                },
                {
                    "paragraph": "旅師，掌聚野之耡粟、屋粟、閒粟。",
                    "zhushu": "野，謂逺郊之外也。耡粟，民相助作，一井之中所出九夫之稅粟也。屋粟，民有田不耕，所罰三夫之稅粟。閒粟，閒民無職事者所出一夫之征粟。○閒，音閑。"
                },
                {
                    "paragraph": "而用之，以質劑致民，平頒其興積，施其惠，散其利，而均其政令。",
                    "zhushu": "而讀爲若，聲之誤也。若用之，謂恤民之艱阨，委積於野，如遺人於郷里也。以質劑致民，案入稅者名，會而貸之。興積，所興之積，謂三者之粟也。平頒之，不得偏頗有多少。縣官徵聚物曰興，今云“軍興”是也。是粟縣師徵之，旅師斂之而用之。以賙衣食曰惠，以作事業曰利。均其政令者，皆以國服爲之息。○而，音若。積，子賜反。"
                },
                {
                    "paragraph": "凡用粟，春頒而秋斂之。",
                    "zhushu": "困時施之，饒時收之。"
                },
                {
                    "paragraph": "凡新甿之治皆聽之，使無征役，以地之媺惡爲之等。",
                    "zhushu": "新甿，新徙來者也。治，謂有所求乞也。使無征役，復之也。王制曰：“自諸侯來徙於家，期不從政。”以地美惡爲之等，七人以上授以上地，六口授以中地，五口以下授以下地，與舊民同。旅師掌斂地稅，而又施惠散利，是以屬用新民焉。○復，音福。期，音基。上，時掌反。",
                    "type": 2
                },
                {
                    "paragraph": "稍人，掌令丘乘之政令。",
                    "zhushu": "丘乘，四丘爲甸。甸讀與“惟禹敶之”之敶同，其訓曰乘，由是改云。是掌令都鄙脩治井邑、丘甸、縣都之溝涂。云丘甸者，舉中言之。溝涂之人名，井別邑異，則民之家數存焉。○乘，繩證反。注丘乘曰乘，丘甸并爲甸，甸讀禹敶之敶，皆同音。"
                },
                {
                    "paragraph": "若有會同、師田、行役之事，則以縣師之灋作其同徒、輂輦，帥而以至，治其政令，以聽於司馬。",
                    "zhushu": "有軍旅、會同、田役之戒，縣師受法於司馬，邦國、都鄙、稍甸、郊里，唯司馬所調。以其法作其衆庶及馬牛車輦，會其車人之卒伍，使皆備旗鼓兵器，以帥而至，是以書令之耳。其所調若在家邑、小都、大都，則稍人用縣師所受司馬之法作之，帥之以致於司馬也。同徒，司馬所調之同。凡用役者，不必一時，皆徧以人數調之，使勞逸遞焉。○輂，居録反。調，徒弔反，下同。遞，徒禮反，又音弟。"
                },
                {
                    "paragraph": "大喪，帥蜃車與其役以至，掌其政令，以聽於司徒。",
                    "zhushu": "蜃車及役，遂人共之。稍人者，野監，是以帥而致之。旣夕禮曰：“旣正柩，賔出，遂匠納車于階閒。”則天子以至于士，柩路皆從遂來。",
                    "type": 2
                },
                {
                    "paragraph": "委人，掌斂野之賦，斂薪芻，凡䟽材、木材，凡畜聚之物。",
                    "zhushu": "野，謂逺郊以外也。所斂野之賦，謂野之園圃山澤之賦也。凡䟽材，草木有實者也。凡畜聚之物，𤓰瓠、葵芋，禦冬之具也。野之農賦，旅師斂之。工商、𡣕婦，遂師以入玉府。其牧，則遂師又以共野牲。○賦歛，力𧰟反。畜，音蓄。芋，于附反。"
                },
                {
                    "paragraph": "以稍聚待賔客，以甸聚待羇旅，",
                    "zhushu": "聚，凢畜聚之物也。故書羇作竒，杜子春云：“當爲羇。”○聚，俗𥙿反，下同。"
                },
                {
                    "paragraph": "凡其余聚，以待頒賜。",
                    "zhushu": "余，當爲餘，聲之誤也。餘，謂縣都畜聚之物。"
                },
                {
                    "paragraph": "以式灋共祭祀之薪蒸木材。賔客，共其芻薪；喪紀，共其薪蒸木材；軍旅，共其委積薪芻凡䟽材；共野委兵器，與其野囿財用，",
                    "zhushu": "式法，故事之多少也。薪蒸，給炊及燎，麤者曰薪，細者曰蒸。木材，給張事。委積薪芻者，委積之薪芻也。軍旅又有䟽材以助禾粟。野委，謂廬宿止之薪芻也。其兵器，謂守衞陳兵之器也。野囿之財用者，苑囿藩蘿之材。○蘿，音羅。"
                },
                {
                    "paragraph": "凡軍旅之賔客館焉。",
                    "zhushu": "館，舍也。必舍此者，就牛馬之用。",
                    "type": 2
                },
                {
                    "paragraph": "土均，掌平土地之政，以均地守，以均地事，以均地貢，",
                    "zhushu": "政，讀爲征。所平之稅，邦國都鄙也。地守，虞衡之屬。地事，農圃之職。地貢，諸侯之九貢。○政，音征。"
                },
                {
                    "paragraph": "以和邦國都鄙之政令刑禁與其施舍，禮俗、喪紀、祭祀，皆以地媺惡爲輕重之灋而行之，掌其禁令。",
                    "zhushu": "施讀爲弛也。禮俗，邦國都鄙民之所行，先王舊禮也。君子行禮，不求變俗，隨其土地厚薄，爲之制豐省之節耳。禮器曰：“禮也者，合於天時，設於地財，順於鬼神，合於人心，理萬物。”○爲，于僞反。",
                    "type": 2
                },
                {
                    "paragraph": "草人，掌土化之灋以物地，相其宜而爲之種。",
                    "zhushu": "土化之法，化之使美，若汜勝之術也。以物地，占其形色爲之種，黃白宜以種禾之屬。○相，息亮反。種，章勇反，注除種禾以外竝同。氾，音泛。"
                },
                {
                    "paragraph": "凡糞種，騂剛用牛，赤緹用羊，墳壤用麋，渴澤用鹿，鹹潟用貆，勃壤用狐，埴壚用豕，彊㯺用蕡，輕爂用犬。",
                    "zhushu": "凡所以糞種者，皆謂煑取汁也。赤緹，縓色也。渴澤，故水處也。潟，鹵也。貆，貒也。勃壤，粉解者。埴壚，黏䟽者。彊㯺，强堅者。輕爂，輕脃者。故書騂爲挈、墳作蚠。杜子春挈讀爲騂，謂地色赤而土剛强也。鄭司農云：“用牛，以牛骨汁漬其種也，謂之糞種。墳壤，多蚠䑕也。壤，白色。蕡，麻也。”玄謂墳壤，潤解。糞，粉運反。緹，音低，又他奚反，或吐弟反。墳，符粉反。麋，音眉。渴，其列反。潟，音昔。貆，呼丸反，又喜元反。埴，時力反。壚，音盧。彊，其兩反。㯺，呼覽反。蕡，扶云反。爂，孚照反，又婦堯反。縓，七絹反。鹵，音魯。貒，他官反。解，胡買反。蚠，符粉反。",
                    "type": 2
                },
                {
                    "paragraph": "稻人，掌稼下地，",
                    "zhushu": "以水澤之地種穀也。謂之稼者，有似嫁女相生。"
                },
                {
                    "paragraph": "以瀦畜水，以防止水，以溝蕩水，以遂均水，以列舍水，以澮寫水，以涉揚其芟作田。",
                    "zhushu": "鄭司農云豬防以春秋傳曰“町原防，規偃豬”。以列舍水，列者非一，道以去水也。以涉揚其芟，以其水寫，故得行其田中，舉其芟鉤也。杜子春讀蕩爲和蕩，謂以溝行水也。玄謂偃豬者，畜流水之陂也。防，豬旁隄也。遂，田首受水小溝也。列，田之畦㽟也。澮，田尾去水大溝。作，猶治也。開遂舍水於列中，因涉之，揚去前年所芟之草，而治田種稻。○畜，勑六反。蕩，如字，又吐黨反。列，禄計反。澮，古外反。寫，如字，又殤故反。芟，所銜反。町，徒頂反。去，起呂反。畦，音圭，又下圭反。㽟，音劣。"
                },
                {
                    "paragraph": "凡稼澤，夏以水殄草而芟荑之。",
                    "zhushu": "殄，病也，絕也。鄭司農說芟夷以春秋傳曰“芟夷蕰崇之”。今時謂禾下麥爲夷下麥，言芟刈其禾，於下種麥也。玄謂將以澤地爲稼者，必於夏六月之時，大雨時行，以水病絕草之後生者，至秋水涸，芟之，明年乃稼。○荑，音夷。蕰，紆粉反。"
                },
                {
                    "paragraph": "澤草所生，種之芒種。",
                    "zhushu": "鄭司農云：“澤草之所生，其地可種芒種。芒種，稻麥也。”○芒種，章勇反。"
                },
                {
                    "paragraph": "旱暵，共其雩斂。",
                    "zhushu": "稻人共雩斂，稻急水者也。鄭司農云：“雩事所發斂。”○暵，呼但反。斂，力驗反。"
                },
                {
                    "paragraph": "喪紀，共其葦事。",
                    "zhushu": "葦以闉壙，禦濕之物。○闉，音因。"
                },
                {
                    "paragraph": "土訓掌道地圖，以詔地事。",
                    "zhushu": "道，說也。說地圗，九州形勢山川所宜，吿王以施其事也。若云荆、揚地宜稻，幽、并地宜麻。"
                },
                {
                    "paragraph": "道地慝，以辨地物而原其生，以詔地求。",
                    "zhushu": "地慝，若障蠱然也。辨其物者，别其所有所無。原其生，生有時也。以此二者吿王之求也。地所無及物未生，則不求也。鄭司農云：“地慝，地所生惡物害人者，若虺蝮之屬。”○慝，他得反。"
                },
                {
                    "paragraph": "王巡守，則夾王車。",
                    "zhushu": "巡狩，行視所守也。天子以四海爲守。",
                    "type": 2
                },
                {
                    "paragraph": "誦訓，掌道方志，以詔觀事。",
                    "zhushu": "說四方所識久逺之事，以吿王觀博古。所識若魯有大庭氏之庫，殽之二陵。"
                },
                {
                    "paragraph": "掌道方慝，以詔辟忌，以知地俗。",
                    "zhushu": "方慝，四方言語所惡也。不辟其忌，則其方以爲苟於言語也。知地俗，博事也。鄭司農云：“以詔辟忌，不違其俗也。曲禮曰：‘君子行禮，不求變俗。’”○辟，音避。惡，烏路反。"
                },
                {
                    "paragraph": "王巡守，則夾王車。",
                    "zhushu": "",
                    "type": 2
                },
                {
                    "paragraph": "山虞，掌山林之政令，物爲之厲，而爲之守禁。",
                    "zhushu": "物爲之厲，每物有蕃界也。爲之守禁，爲守者設禁令也。守者，謂其地之民占伐林木者也。鄭司農云：“厲，遮列守之。”○爲守，于僞反，下同。"
                },
                {
                    "paragraph": "仲冬斬陽木，仲夏斬隂木。",
                    "zhushu": "鄭司農云：“陽木，春夏生者。隂木，秋冬生者，若松栢之屬。”玄謂陽木，生山南者；隂木，生山北者。冬斬陽，夏斬隂，堅濡調。○濡，如兖反，又音柔。"
                },
                {
                    "paragraph": "凡服耜，斬季材，以時入之。",
                    "zhushu": "季，猶稺也。服與耜宜用稺材，尙柔刃也。服，牝服，車之材。○刃，以愼反。"
                },
                {
                    "paragraph": "令萬民時斬材，有期日。",
                    "zhushu": "時斬材，斬材之時也。有期日，入出有日數，爲久盡物。"
                },
                {
                    "paragraph": "凡邦工入山林而掄材，不禁。",
                    "zhushu": "掄，猶擇也。不禁者，山林國之有，不拘日也。"
                },
                {
                    "paragraph": "春秋之斬木，不入禁。",
                    "zhushu": "非冬夏之時，不得入所禁之中斬木也。斬四野之木可。"
                },
                {
                    "paragraph": "凡竊木者，有刑罰。",
                    "zhushu": "竊，盜也。"
                },
                {
                    "paragraph": "若祭山林，則爲主而脩除且蹕。",
                    "zhushu": "爲主，主辨護之也。脩除，治道路場壇。"
                },
                {
                    "paragraph": "若大田獵，則萊山田之野，及弊田，植虞旗于中，致禽而珥焉。",
                    "zhushu": "萊，除其草萊也。弊田，田者止也。植，猶樹也。田止樹旗，令獲者皆致其禽而校其耳，以知獲數也。山虞有旗，以其主山，得畫熊虎，其仞數則短也。鄭司農云：“珥者，取禽左耳以效功也。大司馬職曰：獲者取左耳。”○植，時力反，又音值。珥，如志反。",
                    "type": 2
                },
                {
                    "paragraph": "林衡，掌巡林麓之禁令，而平其守，",
                    "zhushu": "平其守者，平其地之民，守林麓之部分。○麓，音鹿。分，扶問反。"
                },
                {
                    "paragraph": "以時計林麓而賞罰之。",
                    "zhushu": "計林麓者，計其守之功也。林麓蕃茂，民不盜竊則有賞，不則罰之。○蕃，扶𡊮反。"
                },
                {
                    "paragraph": "若斬木材，則受灋于山虞，而掌其政令。",
                    "zhushu": "法萬民入出時日之期。",
                    "type": 2
                },
                {
                    "paragraph": "川衡，掌巡川澤之禁令，而平其守，以時舍其守，犯禁者執而誅罰之。",
                    "zhushu": "舍其守者，時案視守者，於其舍申戒之。"
                },
                {
                    "paragraph": "祭祀、賔客，共川奠。",
                    "zhushu": "川奠，籩豆之實，魚鱐蜃蛤之屬。○奠，音電。鱐，所留反。",
                    "type": 2
                },
                {
                    "paragraph": "澤虞，掌國澤之政令，爲之厲禁，使其地之人守其財物，以時入之于玉府，頒其餘于萬民。",
                    "zhushu": "其地之人占取澤物者，因以部分使守之。以時入之于玉府，謂皮角珠貝也。入之以當邦賦，然後得取其餘以自爲也。入岀亦有時日之期。○當，丁浪反，後同。爲，于僞反。"
                },
                {
                    "paragraph": "凡祭祀、賔客，共澤物之奠。",
                    "zhushu": "澤物之奠，亦籩豆之實，芹、茆、蔆芡之屬。○芹，音勤。茆，音卯。"
                },
                {
                    "paragraph": "喪紀，共其葦蒲之事。",
                    "zhushu": "葦以闉壙，蒲以爲席。"
                },
                {
                    "paragraph": "若大田獵，則萊澤野。及弊田，植虞旌以屬禽。",
                    "zhushu": "屬禽，猶致禽而珥焉。澤虞有旌，以其主澤，澤鳥所集，故得注析羽。",
                    "type": 2
                },
                {
                    "paragraph": "迹人，掌邦田之地政，爲之厲禁而守之。",
                    "zhushu": "田之地，若今苑也。"
                },
                {
                    "paragraph": "凡田獵者受令焉。",
                    "zhushu": "令，謂時與處也。"
                },
                {
                    "paragraph": "禁麛卵者與其毒矢射者。",
                    "zhushu": "爲其夭物且害心多也。麛，麋鹿子。○麛，音迷。",
                    "type": 2
                },
                {
                    "paragraph": "卝人，掌金玉錫石之地，而爲之厲禁以守之。",
                    "zhushu": "錫，鈏也。○卝，革猛反。鈏，以忍反，又常忍反。"
                },
                {
                    "paragraph": "若以時取之，則物其地圖而授之，",
                    "zhushu": "物地，占其形色，知鹹淡也。授之，敎取者之處。○淡，直覽反。"
                },
                {
                    "paragraph": "巡其禁令。",
                    "zhushu": "行其禁，明其令。",
                    "type": 2
                },
                {
                    "paragraph": "角人，掌以時徵齒角凡骨物於山澤之農，以當邦賦之政令。",
                    "zhushu": "山澤出齒角骨物，大者犀象，其小者麋鹿。"
                },
                {
                    "paragraph": "以度量受之，以共財用。",
                    "zhushu": "骨入漆浣者，受之以量。其餘以度度所中。○浣，戶翫反。度度，上如字，下待洛反。",
                    "type": 2
                },
                {
                    "paragraph": "羽人，掌以時徵羽翮之政于山澤之農，以當邦賦之政令。",
                    "zhushu": "翮，羽本。○翮，戶革反。"
                },
                {
                    "paragraph": "凡受羽，十羽爲審，百羽爲摶，十摶爲縳。",
                    "zhushu": "審、摶、縳，羽數束名也。爾雅曰：“一羽謂之箴，十羽謂之縳，百羽謂之緷。”其名音相近。一羽則有名，蓋失之矣。○摶，除轉反，又徒端反。縳，古本反，又除轉反。箴，之林反。繟，古夲反，又音渾。",
                    "type": 2
                },
                {
                    "paragraph": "掌葛，掌以時徵絺綌之材于山農，凡葛征，徵草貢之材于澤農，以當邦賦之政令，",
                    "zhushu": "草貢岀澤，䔛紵之屬可緝績者。○䔛，苦迥反。緝，七入反。"
                },
                {
                    "paragraph": "以權度受之。",
                    "zhushu": "以知輕重長短也。故書受或爲授。杜子春云：“當爲受。”",
                    "type": 2
                },
                {
                    "paragraph": "掌染草，掌以春秋斂染草之物，",
                    "zhushu": "染草，茅蒐、橐蘆、豕首、紫茢之屬。○茅，如字，又音妺。蒐，所留反。茅蒐，蒨也。橐，音託。茢，音列。"
                },
                {
                    "paragraph": "以權量受之，以待時而頒之。",
                    "zhushu": "權量，以知輕重多少。時，染夏之時。○染，如琰反。",
                    "type": 2
                },
                {
                    "paragraph": "掌炭，掌灰物炭物之徵令，以時入之。",
                    "zhushu": "灰炭，皆山澤之農所出也。灰給澣練，炭之所共多。"
                },
                {
                    "paragraph": "以權量受之，以共邦之用，凡炭灰之事。",
                    "zhushu": "",
                    "type": 2
                },
                {
                    "paragraph": "掌荼，掌以時聚荼，以共喪事。",
                    "zhushu": "共喪事者，以著物也。旣夕禮曰：“茵著用荼。”"
                },
                {
                    "paragraph": "徵野䟽材之物，以待邦事，凡畜聚之物。",
                    "zhushu": "荼，茅莠，䟽材之𩔖也，因使掌焉。徵者，徵於山澤，入於委人。○畜，勑六反。莠，音秀，又音酉。",
                    "type": 2
                },
                {
                    "paragraph": "掌蜃，掌斂互物蜃物，以共闉壙之蜃。",
                    "zhushu": "互物，蚌蛤之屬。闉，猶塞也。將井椁，先塞下以蜃禦濕也。鄭司農說以春秋傳曰“始用蜃炭”言僭天子也。○互，戸故反。蚌，蒲項反。"
                },
                {
                    "paragraph": "祭祀，共蜃器之蜃，",
                    "zhushu": "飾祭器之屬也。鬯人職曰：“凡四方山川用蜃器。”春秋：定十四年秋，天王使石尙來歸脤。脤之器以蜃飾，因名焉。鄭司農云：“蜃可以白器，令色白。”○器，如字，劉薄霸反。"
                },
                {
                    "paragraph": "共白盛之蜃。",
                    "zhushu": "盛，猶成也，謂飾牆使白之蜃也。今東萊用蛤，謂之义灰云。",
                    "type": 2
                },
                {
                    "paragraph": "囿人，掌囿遊之獸禁，",
                    "zhushu": "囿遊，囿之離宮小苑觀處也。養獸以宴樂視之。禁者，其蕃衞也。鄭司農云：“囿游之獸，游牧之獸。”○觀，古亂反。"
                },
                {
                    "paragraph": "牧百獸。",
                    "zhushu": "備養衆物也。今掖庭有鳥獸，自熊、虎、孔雀，至於狐、狸、鳧、鶴備焉。"
                },
                {
                    "paragraph": "祭祀、喪紀、賔客，共其生獸、死獸之物。",
                    "zhushu": "",
                    "type": 2
                },
                {
                    "paragraph": "場人，掌國之場圃，而樹之果蓏、珍異之物，以時斂而藏之。",
                    "zhushu": "果，棗李之屬。蓏，𤓰瓠之屬。珍異，蒲桃、枇杷之屬。"
                },
                {
                    "paragraph": "凡祭祀、賔客，共其果蓏，享亦如之。",
                    "zhushu": "享，納牲。○享，許丈反。劉凡享皆音向，後放此。",
                    "type": 2
                },
                {
                    "paragraph": "廩人，掌九穀之數，以待國之匪頒、賙賜、稍食。",
                    "zhushu": "匪，讀爲分。分頒，謂委人之職諸委積也。賙賜，謂王所賜予，給好用之式也。稍食，禄廩。○匪，音分，亦如字。頒，音班。食，音嗣。好，呼報反。"
                },
                {
                    "paragraph": "以歲之上下數邦用，以知足否，以詔穀用，以治年之凶豐。",
                    "zhushu": "數，猶計也。○上，時掌反。數，色主反。"
                },
                {
                    "paragraph": "凡萬民之食食者，人四鬴，上也；人三鬴，中也；人二鬴，下也。",
                    "zhushu": "此皆謂一月食米也。六斗四升曰鬴。"
                },
                {
                    "paragraph": "若食不能人二鬴，則令邦移民就穀，詔王殺邦用。",
                    "zhushu": "就穀，就都鄙之有者。殺，猶減也。○殺，所界反。"
                },
                {
                    "paragraph": "凡邦有會同師役之事，則治其糧與其食。",
                    "zhushu": "行道曰糧，謂糒也。止居曰食，謂米也。○糒，音備。"
                },
                {
                    "paragraph": "大祭祀，則共其接盛。",
                    "zhushu": "接，讀爲“壹扱再祭”之扱，扱以受舂人舂之。大祭祀之穀，藉田之收藏於神倉者也，不以給小用。○接，初洽反，又初輒反。",
                    "type": 2
                },
                {
                    "paragraph": "舍人，掌平宫中之政，分其財守，以灋掌其出入。",
                    "zhushu": "政，謂用穀之政也。分其財守者，計其用穀之數，分送宮正、內宰，使守而頒之也。而行出於廩人，其有空缺，則計之還入。"
                },
                {
                    "paragraph": "凡祭祀，共簠簋，實之，陳之。",
                    "zhushu": "方曰簠，圎曰簋，盛黍、稷、稻、梁器。○簠，音甫，或音蒲，又方于反。"
                },
                {
                    "paragraph": "賔客，亦如之，共其禮，車米、筥米、芻禾。",
                    "zhushu": "禮，致饔餼之禮。○筥，姜呂反，又音呂。"
                },
                {
                    "paragraph": "喪紀，共飯米、熬穀。",
                    "zhushu": "飯，所以實口，不忍虚也。君用粱，大夫用稷，士用稻，皆四𦫵，實者唯盈。熬穀者，錯于棺旁，所以惑蚍蜉也。喪大記曰：“熬，君四種八筐，大夫三種六筐，士二種四筐，加魚腊焉。”○飯，扶晩反。熬，五羔反。錯，七故反。蚍，鼻夷反。蜉，音孚。種，章勇反。"
                },
                {
                    "paragraph": "以歲時縣穜稑之種，以共王后之春獻種。",
                    "zhushu": "縣之者，欲其風氣燥達也。鄭司農云：“春王當耕于藉，則后獻其種也。后獻其種，見內宰職。”○縣，音玄，下同。穜，直龍反。稑，音六。見，賢遍反。"
                },
                {
                    "paragraph": "掌米粟之出入，辨其物。",
                    "zhushu": "九穀六米别爲書。"
                },
                {
                    "paragraph": "歲終，則會計其政。",
                    "zhushu": "政，用穀之多少。",
                    "type": 2
                },
                {
                    "paragraph": "倉人，掌粟入之藏，",
                    "zhushu": "九穀盡藏焉，以粟爲主。"
                },
                {
                    "paragraph": "辨九穀之物，以待邦用。若穀不足，則止餘灋用；有餘，則藏之，以待凶而頒之。",
                    "zhushu": "止，猶殺也。殺餘法用，謂道路之委積，所以豐優賔客之屬。"
                },
                {
                    "paragraph": "凡國之大事，共道路之穀積、食飲之具。",
                    "zhushu": "大事，謂喪、戎。",
                    "type": 2
                },
                {
                    "paragraph": "司禄。",
                    "zhushu": "闕。",
                    "type": 2
                },
                {
                    "paragraph": "司稼，掌巡邦野之稼，而辨穜稑之種，周知其名與其所宜地，以爲灋，而縣于邑閭。",
                    "zhushu": "周，猶徧也。徧知種所宜之地，縣以示民，後年種穀用爲法也。○種，章勇反。"
                },
                {
                    "paragraph": "巡野觀稼，以年之上下出斂灋。",
                    "zhushu": "斂法者，豐年從正，凶荒則損，若今十傷二三，實除減半。○斂，力驗反。"
                },
                {
                    "paragraph": "掌均萬民之食，而賙其急，而平其興。",
                    "zhushu": "均，謂度其多少。賙，廩其艱阨。興，所徵賦。○度，待洛反。"
                },
                {
                    "paragraph": "舂人，掌共米物，",
                    "zhushu": "米物，言非一米。"
                },
                {
                    "paragraph": "祭祀，共其齍盛之米。",
                    "zhushu": "齍盛，謂黍、稷、稻、粱之屬，可盛以爲簠簋實。○齍，音資。"
                },
                {
                    "paragraph": "賔客，共其牢禮之米。",
                    "zhushu": "謂可以實筐筥。"
                },
                {
                    "paragraph": "凡饗食，共其食米。",
                    "zhushu": "饗有食米，則饗禮兼燕與食。○饗食，音嗣。"
                },
                {
                    "paragraph": "掌凡米事。",
                    "zhushu": "",
                    "type": 2
                },
                {
                    "paragraph": "𩟄人，掌凡祭祀，共盛，",
                    "zhushu": "炊而共之。○𩟄，昌志反。"
                },
                {
                    "paragraph": "共王及后之六食。",
                    "zhushu": "六食，六穀之飯。"
                },
                {
                    "paragraph": "凡賔客，共其簠簋之實。",
                    "zhushu": "謂致飱饔。○飱，音孫。"
                },
                {
                    "paragraph": "饗食，亦如之。",
                    "zhushu": "",
                    "type": 2
                },
                {
                    "paragraph": "犒人，掌共外內朝穴食者之食。",
                    "zhushu": "外朝，司宼斷獄弊訟之朝也。今司徒府中有百官朝會之殿，云天子與丞相舊决大事焉，是外朝之存者與？內朝，路門外之朝也。穴食者，謂留治文書，若今尙書之屬，諸直上者。○犒，苦報反。穴，音氄。之食，音嗣。斷，丁亂反。弊，必世反。"
                },
                {
                    "paragraph": "若饗𦒿老、孤子、士庶子，共其食。",
                    "zhushu": "士庶子，卿大夫、士之子弟宿衞王宮者。"
                },
                {
                    "paragraph": "掌豢祭祀之犬。",
                    "zhushu": "養犬豕曰豢。不於𩟄人言者，共至尊。雖其潘灡戔餘，不可褻也。○豢，音患，又芳𡊮反。灡，魯旦反。戔，音殘。"
                }
            ]
        },
        {
            "name": "春官宗伯第五",
            "paragraphs": [
                {
                    "paragraph": "春官宗伯第五",
                    "zhushu": "",
                    "type": 1
                },
                {
                    "paragraph": "惟王建國，辨方正位，體國經野，設官分職，以爲民極。乃立春官宗伯，使帥其屬而掌邦禮，以佐王和邦國。",
                    "zhushu": "禮，謂曲禮五：吉、凶、賔、軍、嘉，其别三十有六。鄭司農云：“宗伯，主禮之官。故書堯典曰：帝曰：‘咨！四岳，有能典朕三禮？’僉曰：‘伯夷。’帝曰：‘俞，咨伯，汝作秩宗。’宗官又主鬼神，故國語曰：‘使名姓之後，能知四時之生，犧牲之物，玉帛之𩔖，采服之宜，彞器之量，次主之度，屏攝之位，壇場之所，上下之神，祇氏姓之所出，而率舊典者爲之宗。’春秋禘于大廟，躋僖公，而傳曰‘夏父弗忌爲宗人’，又曰‘使宗人釁夏獻其禮’。禮特牲曰：‘宗人升自西階，視壷濯及豆籩。’然則唐虞歷三代，以宗官典國之禮與其祭祀，漢之大常是也。”",
                    "type": 2
                },
                {
                    "paragraph": "禮官之屬：大宗伯，卿一人；小宗伯，中大夫二人；肆師，下大夫四人；上士八人，中士十有六人，旅下士三十有二人，府六人，史十有二人，胥十有二人，徒百有二十人。",
                    "zhushu": "肆，猶陳也。肆師佐宗伯，陳列祭祀之位及牲器粢盛。",
                    "type": 2
                },
                {
                    "paragraph": "鬱人，下士二人，府一人，史一人，徒八人。",
                    "zhushu": "鬱，鬱金香草，宜以和鬯。○鬱，於物反。",
                    "type": 2
                },
                {
                    "paragraph": "鬯人，下士二人，府一人，史一人，徒八人。",
                    "zhushu": "鬯，釀秬爲酒，芬香條暢於上下也。秬如黑黍，一稃二米。○鬯，勑亮反。秬，其許反，李其虚反。稃，音孚。",
                    "type": 2
                },
                {
                    "paragraph": "雞人，下士一人，史一人，徒四人。",
                    "zhushu": "",
                    "type": 2
                },
                {
                    "paragraph": "司尊彞，下士二人，府四人，史二人，胥二人，徒二十人。",
                    "zhushu": "彞，亦尊也。鬱鬯曰彞。彞，法也，言爲尊之法也。",
                    "type": 2
                },
                {
                    "paragraph": "司凡筵，下士二人，府二人，史一人，徒八人。",
                    "zhushu": "筵，亦席也。鋪陳曰筵，藉之曰席，然其言之筵、席通矣。○鋪，普呉反，又音孚。",
                    "type": 2
                },
                {
                    "paragraph": "天府，上士一人，中士二人，府四人，史二人，胥二人，徒二十人。",
                    "zhushu": "府，物所藏。言天者，尊此所藏，若天物然。",
                    "type": 2
                },
                {
                    "paragraph": "典瑞，中士二人，府二人，史二人，胥一人，徒十人。",
                    "zhushu": "瑞，節信也。典瑞，若今符璽郎。",
                    "type": 2
                },
                {
                    "paragraph": "典命，中士二人，府二人，史二人，胥一人，徒十人。",
                    "zhushu": "命，謂王遷秩羣臣之書。",
                    "type": 2
                },
                {
                    "paragraph": "司服，中士二人，府二人，史一人，胥一人，徒十人。",
                    "zhushu": "",
                    "type": 2
                },
                {
                    "paragraph": "典祀，中士二人，下士四人，府二人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "守祧，奄八人；女祧，毎廟二人，奚四人。",
                    "zhushu": "逺廟曰祧，周爲文王、武王廟，遷主藏焉。奄，如今之宦者。女祧，女奴有才知者。天子七廟，三昭三穆。奚，女奴也。○祧，他堯反。奄，於檢反，劉於驗反。爲，于僞反。知，音智。昭，上招反。",
                    "type": 2
                },
                {
                    "paragraph": "世婦，毎宮卿二人，下大夫四人，中士八人，女府二人，",
                    "zhushu": "",
                    "type": 2
                },
                {
                    "paragraph": "女史二人，奚十有六人。",
                    "zhushu": "世婦，后宮官也。王后六宮，漢始太長秋、詹事、中少府、大僕亦用士八人。女府、女史，女奴有才知者。○少，詩照反。",
                    "type": 2
                },
                {
                    "paragraph": "內宗，凡內女之有爵者。",
                    "zhushu": "內女，王同姓之女，謂之內宗。有爵，其嫁於大夫及士者。凡，無常數之言。",
                    "type": 2
                },
                {
                    "paragraph": "外宗，凡外女之有爵者。",
                    "zhushu": "外女，王諸姑姊妹之女，謂之外宗。",
                    "type": 2
                },
                {
                    "paragraph": "冢人，下大夫二人，中士四人，府二人，史四人，胥十有二人，徒百有二十人。",
                    "zhushu": "冢，封土爲丘瓏，象冢而爲之。",
                    "type": 2
                },
                {
                    "paragraph": "墓大夫，下大夫二人，中士八人，府二人，史四人，胥二十人，徒二百人。",
                    "zhushu": "墓，冢塋之地，孝子所思慕之處。○塋，音營。",
                    "type": 2
                },
                {
                    "paragraph": "職喪，上士二人，中士四人，下士八人，府二人，史四人，胥四人，徒四十人。",
                    "zhushu": "職，主也。",
                    "type": 2
                },
                {
                    "paragraph": "大司樂，中大夫四人；",
                    "zhushu": "大司樂，樂官之長。",
                    "type": 2
                },
                {
                    "paragraph": "樂師，下大夫四人，上士八人，下士十有六人，府四人，史八人，胥八人，徒八十人。",
                    "zhushu": "",
                    "type": 2
                },
                {
                    "paragraph": "大胥，中士四人；小胥，下士八人，府二人，史四人，徒四十人。",
                    "zhushu": "胥，有才知之稱。禮記文王世子曰：“小樂正學干，大胥佐之。”○稱，尺證反。",
                    "type": 2
                },
                {
                    "paragraph": "大師，下大夫二人；小師，上士四人；瞽矇，上瞽四十人，中瞽百人，下瞽百有六十人；眡瞭，三百人，府四人，史八人，胥十有二人，徒百有二十人。",
                    "zhushu": "凡樂之歌，必使瞽矇爲焉。命其賢知者以爲大師、小師。晉杜蒯云：“曠也，大師也。”眡，讀如虎眡之眡。瞭，目明者。鄭司農云：“無目眹謂之瞽，有目眹而無見謂之矇，有目無眸子謂之瞍。”○矇，音蒙。眡，音視。瞭，音了，明也。杜，如字，又音屠。蒯，苦怪反。眹，直忍反。瞍，素口反，無目也。字林云“目有眹無珠子也”。",
                    "type": 2
                },
                {
                    "paragraph": "典同，中士二人，府一人，史一人，胥二人，徒二十人。",
                    "zhushu": "同，隂律也。不以陽律名官者，因其先言耳。書曰：“協時月正日，同律度量衡。”大師職曰：“執同律以聽軍聲。”",
                    "type": 2
                },
                {
                    "paragraph": "磬師，中士四人，下士八人，府四人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "鍾師，中士四人，下士八人，府二人，史二人，胥六人，徒六十人。",
                    "zhushu": "",
                    "type": 2
                },
                {
                    "paragraph": "笙師，中士二人，下士四人，府二人，史二人，胥一人，徒十人。",
                    "zhushu": "",
                    "type": 2
                },
                {
                    "paragraph": "鎛師，中士二人，下士四人，府二人，史一人，胥二人，徒二十人。",
                    "zhushu": "鎛，如鍾而大。○鎛，音博。",
                    "type": 2
                },
                {
                    "paragraph": "韎師，下士二人，府一人，史一人，舞者十有六人，徒四十人。",
                    "zhushu": "鄭司農說以明堂位曰“韎，東夷之樂，讀如味食飲之味”。杜子春讀韎爲“菋荎著”之菋。玄謂讀如“韎韐”之韎。○韎，莫拜反，又音妹。味，如字。菋，莫戒反，又音味。荎，直基反，又音姪。著，直居反，又張慮反。韐，古治反。",
                    "type": 2
                },
                {
                    "paragraph": "旄人，下士四人，舞者衆寡無數，府二人，史二人，胥二人，徒二十人。",
                    "zhushu": "旄，旄牛尾，舞者所持以指麾。",
                    "type": 2
                },
                {
                    "paragraph": "籥師，中士四人，府二人，史二人，胥二人，徒二十人。",
                    "zhushu": "籥，舞者所吹。春秋：“宣八年，壬午，猶繹，萬入去籥。”傳曰：“去其有聲者，廢其無聲者。”詩云：“左手執籥，右手秉翟。”○籥，餘若反。去，起呂反。",
                    "type": 2
                },
                {
                    "paragraph": "籥章，中士二人，下士四人，府一人，史一人，胥二人，徒二十人。",
                    "zhushu": "籥章，吹籥以爲詩章。",
                    "type": 2
                },
                {
                    "paragraph": "鞮鞻氏，下士四人，府一人，史一人，胥二人，徒二十人。",
                    "zhushu": "鞻，讀爲屨。鞮屨，四夷舞者所屝也。今時倡蹋鼓沓行者，自有屝。○鞮，丁兮反，履也。鞻，九具反。鞮，革履也。鞻者，靲鞻。屝，房味反。蹋，徒臘反。沓，他荅反。",
                    "type": 2
                },
                {
                    "paragraph": "典庸器，下士四人，府四人，史二人，胥八人，徒八十人。",
                    "zhushu": "庸，功也。鄭司農云：“庸器，有功者鑄器銘其功。春秋傳曰：‘以所得於齊之兵，作林鍾而銘魯功焉。’”",
                    "type": 2
                },
                {
                    "paragraph": "司干，下士二人，府二人，史二人，徒二十人。",
                    "zhushu": "干，舞者所持，謂楯也。春秋傳曰：“萬者何？干舞也。”○楯，食允反。",
                    "type": 2
                },
                {
                    "paragraph": "大卜，下大夫二人；卜師，上士四人；卜人，中士八人，下士十有六人，府二人，史二人，胥四人，徒四十人。",
                    "zhushu": "問龜曰卜。大卜，卜筮官之長。",
                    "type": 2
                },
                {
                    "paragraph": "龜人，中士二人，府二人，史二人，工四人，胥四人，徒四十人。",
                    "zhushu": "工，取龜攻龜。",
                    "type": 2
                },
                {
                    "paragraph": "菙氏，下士二人，史一人，徒八人。",
                    "zhushu": "燋焌用荆菙之𩔖。○菙，時髓反。燋，哉灼反。焌，音俊，又子寸反。",
                    "type": 2
                },
                {
                    "paragraph": "占人，下士八人，府一人，史二人，徒八人。",
                    "zhushu": "占蓍龜之卦兆吉凶。○蓍，音尸。",
                    "type": 2
                },
                {
                    "paragraph": "簭人，中士二人，府一人，史二人，徒四人。",
                    "zhushu": "問蓍曰筮，其占易。",
                    "type": 2
                },
                {
                    "paragraph": "占夢，中士二人，史二人，徒四人。眡祲，中士二人，史二人，徒四人。",
                    "zhushu": "祲，隂陽氣相侵，漸成祥者。魯史梓愼云：“吾見赤黑之祲。”○祲，子鴆反，李且衽反。",
                    "type": 2
                },
                {
                    "paragraph": "大祝，下大夫二人，上士四人；",
                    "zhushu": "大祝，祝官之長。",
                    "type": 2
                },
                {
                    "paragraph": "小祝，中士八人，下士十有六人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "喪祝，上士二人，中士四人，下士八人，府二人，史二人，胥四人，徒四十人。",
                    "zhushu": "",
                    "type": 2
                },
                {
                    "paragraph": "甸祝，下士二人，府一人，史一人，徒四人。",
                    "zhushu": "甸之言田也，田狩之祝。○甸，音電，後不音者同。",
                    "type": 2
                },
                {
                    "paragraph": "詛祝，下士二人，府一人，史一人，徒四人。",
                    "zhushu": "詛，謂祝之使沮敗也。○詛，側慮反。祝，之又反。",
                    "type": 2
                },
                {
                    "paragraph": "司巫，中士二人，府一人，史一人，胥一人，徒十人。",
                    "zhushu": "司巫，巫宫之長。",
                    "type": 2
                },
                {
                    "paragraph": "男巫，無數。女巫，無數。其師，中士四人，府二人，史四人，胥四人，徒四十人。",
                    "zhushu": "巫，能制神之處位次主者。",
                    "type": 2
                },
                {
                    "paragraph": "大史，下大夫二人，上士四人；",
                    "zhushu": "大史，史官之長。",
                    "type": 2
                },
                {
                    "paragraph": "小史，中士八人，下士十有六人；府四人，史八人，胥四人，徒四十人。",
                    "zhushu": "",
                    "type": 2
                },
                {
                    "paragraph": "馮相氏，中士二人，下士四人，府二人，史四人，徒八人。",
                    "zhushu": "馮，乘也。相，視也。世登髙臺，以視天文之次序。天文屬大史。月令曰：“乃命大史守典奉法，司天日月星辰之行，宿離不貸。”○馮，音憑。相，息亮反。宿，息就反，一音夙。離，力計反。貸，吐得反，或音二。",
                    "type": 2
                },
                {
                    "paragraph": "保章氏，中士二人，下士四人，府二人，史四人，徒八人。",
                    "zhushu": "保，守也，世守天文之變。",
                    "type": 2
                },
                {
                    "paragraph": "內史，中大夫一人，下大夫二人，上士四人，中士八人，下士十有六人，府四人，史八人，胥四人，徒四十人。",
                    "zhushu": "",
                    "type": 2
                },
                {
                    "paragraph": "外史，上士四人，中士八人，下士十有六人，胥二人，徒二十人。",
                    "zhushu": "",
                    "type": 2
                },
                {
                    "paragraph": "御史，中士八人，下士十有六人，其史百有二十人，府四人，胥四人，徒四十人。",
                    "zhushu": "御，猶侍也，進也。其史百有二十人，以掌贊書人多也。",
                    "type": 2
                },
                {
                    "paragraph": "巾車，下大夫二人，上士四人，中士八人，下士十有六人，府四人，史八人，工百人，胥五人，徒五十人。",
                    "zhushu": "巾，猶衣也。巾車，車官之長。○巾，如字，又居覲反。衣，於旣反。",
                    "type": 2
                },
                {
                    "paragraph": "典路，中士二人，下士四人，府二人，史二人，胥二人，徒二十人。",
                    "zhushu": "路，王之所乘車。",
                    "type": 2
                },
                {
                    "paragraph": "車僕，中士二人，下士四人，府二人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司常，中士二人，下士四人，府二人，史二人，胥四人，徒四十人。",
                    "zhushu": "司常，主王旌旗。",
                    "type": 2
                },
                {
                    "paragraph": "都宗人，上士二人，中士四人，府二人，史四人，胥四人，徒四十人。",
                    "zhushu": "都，謂王子弟所封及公卿所食邑。",
                    "type": 2
                },
                {
                    "paragraph": "家宗人，如都宗人之數。",
                    "zhushu": "家，謂大夫所食采邑。",
                    "type": 2
                },
                {
                    "paragraph": "凡以神士者無數，以其藝爲之貴賤之等。",
                    "zhushu": "以神士者，男巫之俊，有學問才知者。藝，謂禮、樂、射、御、書、數。髙者爲上士，次之爲中士，又次之爲下士。",
                    "type": 2
                },
                {
                    "paragraph": "大宗伯之職，掌建邦之天神、人鬼、地示之禮，以佐王建保邦國。",
                    "zhushu": "建，立也。立天神、地祇、人鬼之禮者，謂祀之，祭之，享之。禮，吉禮是也。保，安也。所以佐王立安邦國者，主謂凶禮、賔禮、軍禮、嘉禮也。自吉禮於上，承以立安邦國者，互以相成，明尊鬼神，重人事。○示，音祇。下“神示、地示”之例皆倣此，下卷亦然。享，許丈反，凡後不音者同。"
                },
                {
                    "paragraph": "以吉禮事邦國之鬼神示。",
                    "zhushu": "事，謂祀之、祭之、享之。故書吉或爲吿。杜子春云：“書爲吿禮者，非是，當爲吉禮，書亦多爲吉禮。”吉禮之别十有二。"
                },
                {
                    "paragraph": "以禋祀祀昊天上帝，以實柴祀日、月、星、辰，以槱燎祀司中、司命、飌師、雨師，",
                    "zhushu": "禋之言煙，周人尙臭，煙，氣之臭聞者。槱，積也。詩曰：“芃芃棫樸，薪之槱之。”三祀皆積柴實牲體焉，或有玉帛，燔燎而升煙，所以報陽也。鄭司農云：“昊天，天也。上帝，玄天也。昊天上帝，樂以雲門。實柴，實牛柴上也。故書實柴或爲賔柴。司中，三能三階也。司命，文昌宮星。風師，箕也。雨師，畢也。”玄謂昊天上帝，冬至於圎丘所祀天皇大帝。星，謂五緯。辰，謂日月所會十二次。司中、司命，文昌第五、第四星，或曰中能、上能也。祀五帝亦用實柴之禮云。○禋，音因，又音煙。槱，羊九反。燎，良召反。飌，音風。芃，薄工反，又房逢反。棫，音域。樸，音卜。能，他來反，下同。圜，于權反。"
                },
                {
                    "paragraph": "以血祭祭社稷、五祀、五嶽，以貍沈祭山林、川澤，以疈辜祭四方百物。",
                    "zhushu": "不言祭地，此皆地祇，祭地可知也。隂祀自血起，貴氣臭也。社稷，土穀之神，有德者配食焉。共工氏之子曰句龍，食於社。有厲山氏之子曰柱，食於稷。湯遷之而祀棄。故書祀作禩、疈爲罷。鄭司農云：“禩當爲祀，書亦或作祀。五祀，五色之帝於王者宮中，曰五祀。罷辜，披磔牲以祭，若今時磔狗祭以止風。”玄謂此五祀者，五官之神在四郊，四時迎五行之氣於四郊，而祭五德之帝，亦食此神焉。少昊氏之子曰重，爲句芒，食於木；該爲蓐收，食於金；脩及熈爲玄㝠，食於水。顓頊氏之子曰黎，爲祝融、后土，食於火土。五嶽，東曰岱宗，南曰衡山，西曰華山，北曰恒山，中曰嵩髙山。不見四竇者，四竇，五嶽之匹，或省文。祭山林曰埋，川澤曰沈，順其性之舍藏。疈，疈牲胷也。疈而磔之，謂磔禳及蜡祭。郊特牲曰：“八蜡以記四方，四方年不順成，八蜡不通，以謹民財也。”又曰：“蜡之祭也，主先嗇而祭司嗇也，祭百種以報嗇也。饗農及郵表畷、禽獸，仁之至，義之盡也。”○貍，亡皆反，又莫拜反。沈，如字，又直䕃反。疈，孚逼反，一又方麥反。共音恭。句，古侯反，下同。厲如字。本或作烈。禩音祀。罷，如字，又芳皮反。磔，張格反。食此，音嗣。下“食宗族”同。少昊，詩照反，下“少昊”同。重，直龍反。該，古來反。蓐音辱。不見，賢遍反。此內不音者同。竇音獨。夲亦作瀆，下同。省，所景反。磔攘，如羊反。蜡，士詐反。種，章勇反。郵，有牛反。畷音綴，井田閒道。左思呉都賦云“畛畷無數”。又陟劣反。"
                },
                {
                    "paragraph": "以肆獻祼享先王，以饋食享先王，以祠春享先王，以禴夏享先王，以甞秋享先王，以烝冬享先王。",
                    "zhushu": "宗廟之祭，有此六享。肆、獻、祼、饋食在四時之上，則是祫也，褅也。肆者，進所解牲體，謂薦孰時也。獻，獻醴，謂薦血腥也。祼之言灌，灌以鬱鬯，謂始獻尸求神時也。郊特牲曰：“魂氣歸于天，形魄歸于地，故祭所以求諸隂陽之義也。殷人先求諸陽，周人先求諸隂。”灌是也。祭必先灌，乃後薦腥、薦孰。於祫逆言之者，與下共文明六享俱然。祫言肆獻祼，禘言饋食者，著有黍稷，互相備也。魯禮，三年喪畢，而祫於大祖，明年春，禘於羣廟。自爾以後，率五年而再殷祭，一祫一禘。○肆，他歷反，解骨體。祼，古亂反。禴，餘若反。烝，之承反。祫，戶夾反。率五，音律，又音𩔖。"
                },
                {
                    "paragraph": "以凶禮哀邦國之憂，",
                    "zhushu": "哀，謂救患分烖。凶禮之别有五。"
                },
                {
                    "paragraph": "以喪禮哀死亡，",
                    "zhushu": "哀，謂親者服焉，䟽者含襚。○含，戶暗反。襚音遂。"
                },
                {
                    "paragraph": "以荒禮哀凶札，",
                    "zhushu": "荒，人物有害也。曲禮曰：“歲凶，年穀不登，君膳不祭肺，馬不食穀，馳道不除，祭事不縣，大夫不食梁，士飲酒不樂。”札，讀爲截，謂疫厲。○札，如字，又音截。縣，音玄。"
                },
                {
                    "paragraph": "以弔禮哀禍烖，",
                    "zhushu": "禍烖，謂遭水火。宋大水，魯莊公使人弔焉，曰：“天作淫雨，害於粢盛，如何不弔？”廏焚，孔子拜郷人爲火來者，拜之，士一，大夫再。亦相弔之道。○爲，于僞反，下“荀偃爲”同。"
                },
                {
                    "paragraph": "以禬禮哀圍敗，",
                    "zhushu": "同盟者合會財貨，以更其所喪。春秋襄三十年冬，會于澶淵，宋烖故，是其𩔖。○禬，戸外反，又古外反。更，音庚，下同。喪，息浪反。澶，善然反。"
                },
                {
                    "paragraph": "以恤禮哀寇亂。",
                    "zhushu": "恤，憂也，鄰國相憂。兵作於外爲寇，作於內爲亂。"
                },
                {
                    "paragraph": "以賔禮親邦國：",
                    "zhushu": "親，謂使之相親附。賔禮之别有八。"
                },
                {
                    "paragraph": "春見曰朝，夏見曰宗，秋見曰覲，冬見曰遇，時見曰會，殷見曰同。",
                    "zhushu": "此六禮者，以諸侯見王爲文。六服之內，四方以時分來，或朝春，或宗夏，或覲秋，或遇冬，名殊禮異，更遞而徧。朝，猶朝也，欲其來之早。宗，尊也，欲其尊王。覲之言勤也，欲其勤王之事。遇，偶也，欲其若不期而俱至。時見者，言無常期，諸侯有不順服者，王將有征討之事，則旣朝覲，王爲壇於國外，合諸侯而命事焉。春秋傳曰“有事而會，不協而盟”是也。殷，猶衆也。十二歲王如不巡守，則六服盡朝，朝禮旣畢，王亦爲壇，合諸侯以命政焉。所命之政，如王巡守。殷見，四方四時分來，終歲則徧。○曰朝，直遙反，注下不出者皆同。遞，音弟。徧，音遍，下同。猶朝，張遙反。"
                },
                {
                    "paragraph": "時聘曰問，殷覜曰視。",
                    "zhushu": "時聘者，亦無常期，天子有事乃聘之焉。竟外之臣，旣非朝歲，不敢瀆爲小禮。殷覜，謂一服朝之歲，以朝者少，諸侯乃使卿以大禮衆聘焉。一服朝在元年、七年、十一年。○覜，他弔反，又他堯反。竟，音境。"
                },
                {
                    "paragraph": "以軍禮同邦國：",
                    "zhushu": "同，謂威其不恊僭差者。軍禮之别有五。○僭，子念反。差，初佳反，又初宜反。"
                },
                {
                    "paragraph": "大師之禮，用衆也；",
                    "zhushu": "用其義勇。"
                },
                {
                    "paragraph": "大均之禮，恤衆也；",
                    "zhushu": "均其地政、地守、地職之賦，所以憂民。"
                },
                {
                    "paragraph": "大田之禮，簡衆也；",
                    "zhushu": "古者因田習兵，閱其車徒之數。"
                },
                {
                    "paragraph": "大役之禮，任衆也；",
                    "zhushu": "築宮邑，所以事民力强弱。"
                },
                {
                    "paragraph": "大封之禮，合衆也。",
                    "zhushu": "正封疆溝塗之固，所以合聚其民。○疆，居良反。"
                },
                {
                    "paragraph": "以嘉禮親萬民：",
                    "zhushu": "嘉，善也。所以因人心所善者而爲之制。嘉禮之别有六。"
                },
                {
                    "paragraph": "以飲食之禮親宗族兄弟，",
                    "zhushu": "親者，使之相親。人君有食宗族飲酒之禮，所以親之也。文王世子曰：“族食世降一等。”大傳曰：“繫之以姓而弗别，綴之以食而弗殊，百世而昏姻不通者，周道然也。”○别，彼列反。"
                },
                {
                    "paragraph": "以昏冠之禮親成男女，",
                    "zhushu": "親其恩，成其性。○冠，古亂反。"
                },
                {
                    "paragraph": "以賔射之禮親故舊朋友，",
                    "zhushu": "射禮，雖王，亦立賔主也。王之故舊朋友，爲世子時共在學者。天子亦有友諸侯之義。武王誓曰“我友邦冢君”是也。司寇職有議故之辟、議賔之辟。"
                },
                {
                    "paragraph": "以饗燕之禮親四方之賔客，",
                    "zhushu": "賔客，謂朝聘者。"
                },
                {
                    "paragraph": "以脤膰之禮親兄弟之國，",
                    "zhushu": "脤膰，社稷宗廟之肉，以賜同姓之國，同福禄也。兄弟，有共先王者。魯定公十四年，天王使石尙來歸脤。○脤，上忍反。膰，音煩。"
                },
                {
                    "paragraph": "以賀慶之禮親異姓之國。",
                    "zhushu": "異姓，王昏姻甥舅。"
                },
                {
                    "paragraph": "以九儀之命正邦國之位：",
                    "zhushu": "毎命異儀，貴賤之位乃正。春秋傳曰：“名位不同，禮亦異數。”"
                },
                {
                    "paragraph": "壹命受職，",
                    "zhushu": "始見命爲正吏，謂列國之士，於子、男爲大夫。王之下士亦一命。鄭司農云：“受職，治職事。”○見命，如字，下“士相見”同。"
                },
                {
                    "paragraph": "再命受服，",
                    "zhushu": "鄭司農云：“受服，受祭衣服，爲上士。”玄謂此受玄冕之服。列國之大夫再命，於子、男爲卿。卿大夫自玄冕而下，如孤之服。王之中士亦再命，則爵弁服。"
                },
                {
                    "paragraph": "三命受位，",
                    "zhushu": "鄭司農云：“受下大夫之位。”玄謂此列國之卿，始有列位於王，爲王之臣也。王之上士亦三命。"
                },
                {
                    "paragraph": "四命受器，",
                    "zhushu": "鄭司農云：“受祭器爲上大夫。”玄謂此公之孤，始得有祭器者也。禮運曰：“大夫具官，祭器不假，聲樂皆具，非禮也。”王之下大夫亦四命。"
                },
                {
                    "paragraph": "五命賜則，",
                    "zhushu": "鄭司農云：“則者，法也，出爲子、男。”玄謂則，地未成國之名。王之下大夫四命，出封加一等，五命，賜之以方百里、二百里之地者，方三百里以上爲成國。王莽時以二十五成爲則，方五十里，合今俗說子、男之地，獨劉子駿等識古有此制焉。"
                },
                {
                    "paragraph": "六命賜官，",
                    "zhushu": "鄭司農云：“子、男入爲卿，治一官也。”玄謂此王六命之卿賜官者，使得自置其臣，治家邑如諸侯。春秋襄十八年冬，晉侯以諸侯圍齊，荀偃爲君禱河，旣陳齊侯之罪，而曰：“曾臣彪將率諸侯以討焉，其官臣偃實先後之。”○彪，甫休反。先，悉薦反，下先時同。後，胡豆反。"
                },
                {
                    "paragraph": "七命賜國，",
                    "zhushu": "王之卿六命，出封加一等者。鄭司農云：“出就侯伯之國。”"
                },
                {
                    "paragraph": "八命作牧，",
                    "zhushu": "謂侯伯有功德者，加命得專征伐於諸侯。鄭司農云：“一州之牧。王之三公亦八命。”"
                },
                {
                    "paragraph": "九命作伯。",
                    "zhushu": "上公有功德者，加命爲二伯，得征五侯九伯者。鄭司農云：“長諸侯爲方伯。”"
                },
                {
                    "paragraph": "以玉作六瑞，以等邦國：",
                    "zhushu": "等，猶齊等也。"
                },
                {
                    "paragraph": "王執鎭圭，",
                    "zhushu": "鎭，安也，所以安四方。鎭圭者，蓋以四鎭之山爲瑑飾，圭長尺有二寸。○瑑，直轉反。"
                },
                {
                    "paragraph": "公執桓圭，",
                    "zhushu": "公，二王之後及王之上公。雙植謂之桓。桓，宮室之象，所以安其上也。桓圭，蓋亦以桓爲瑑飾，圭長九寸。"
                },
                {
                    "paragraph": "侯執信圭，伯執躬圭，",
                    "zhushu": "信當爲身，聲之誤也。身圭、躬圭，蓋皆象以人形爲瑑飾，文有麤縟耳，欲其愼行以保身。圭皆長七寸。○信，音身。縟，音辱。行，下孟反。"
                },
                {
                    "paragraph": "子執穀璧，男執蒲璧。",
                    "zhushu": "穀所以養人。蒲爲席，所以安人。二玉蓋或以穀爲飾，或以蒲爲瑑飾。璧皆徑五寸。不執圭者，未成國也。"
                },
                {
                    "paragraph": "以禽作六摯，以等諸臣：",
                    "zhushu": "摯之言至，所執以自致。○摯，音至。夲或作贄。"
                },
                {
                    "paragraph": "孤執皮帛，卿執羔，大夫執鴈，士執雉，庶人執鶩，工商執雞。",
                    "zhushu": "皮帛者，束帛而表以皮爲之飾。皮，虎豹皮。帛，如今璧色繒也。羔，小羊，取其羣而不失其𩔖。鴈，取其𠋫時而行。雉，取其守介而死，不失其節。鶩，取其不飛遷。雞，取其守時而動。曲禮曰“飾羔鴈者以繢”，謂衣之以布而又畫之者。自雉以下，執之無飾。士相見之禮，卿大夫飾摯以布，不言繢，此諸侯之臣與天子之臣異也。然則天子之孤飾摯以虎皮，公之孤飾摯以豹皮與？此孤、卿、大夫、士之摯，皆以爵，不以命數。凡摯無庭實。○鶩，音木。介音界。繢，胡對反。衣，於旣反。與，音餘。"
                },
                {
                    "paragraph": "以玉作六器，以禮天地四方：",
                    "zhushu": "禮，謂始告神時薦於神坐，書曰“周公植璧秉圭”是也。○植，音值，又時力反。"
                },
                {
                    "paragraph": "以蒼璧禮天，以黃琮禮地，以靑圭禮東方，以赤璋禮南方，以白琥禮西方，以玄璜禮北方，",
                    "zhushu": "此禮天以冬至，謂天皇大帝在北極者也。禮地以夏至，謂神在崐崘者也。禮東方以立春，謂蒼精之帝，而大昊、句芒食焉。禮南方以立夏，謂赤精之帝，而炎帝、祝融食焉。禮西方以立秋，謂白精之帝，而少昊、蓐收食焉。禮北方以立冬，謂黑精之帝，而顓頊、玄㝠食焉。禮神者必象其𩔖：璧圜，象天；琮八方，象地；圭銳，象春物初生；半圭曰璋，象夏物半死；琥猛，象秋嚴；半璧曰璜，象冬閉藏，地上無物，唯天半見。○琮，才宗反。璋，音章。琥，音虎。璜，音黄。崑，音昆。崙，魯門反。"
                },
                {
                    "paragraph": "皆有牲幣，各放其器之色。",
                    "zhushu": "幣以從爵，若人飲酒有酬幣。○放，方往反。"
                },
                {
                    "paragraph": "以天産作隂德，以中禮防之；以地産作陽德，以和樂防之。",
                    "zhushu": "鄭司農云：“隂德，謂男女之情，天性生而自然者。過時則奔隨，先時則血氣未定。聖人爲制其中，令民三十而娶，女二十而嫁，以防其淫泆，令無失德。情性隱而不露，故謂之隂德。陽德謂分地利以致富。富者之失，不驕奢則吝嗇，故以和樂防之。樂所以滌蕩邪穢，道人之正性者也。一說：地産謂土地之性各異，若齊性舒緩，楚性急悍，則以和樂防其失，令無失德，樂所以移風易俗者也。此皆露見於外，故謂之陽德。陽德隂徳不失其正，則民和而物各得其理，故曰以諧萬民，以致百物。”玄謂天産者動物，謂六牲之屬；地産者植物，謂九穀之屬。隂德，隂氣在人者。隂氣虚，純之則劣，故食動物，作之使動，過則傷性，制中禮以節之。陽德，陽氣在人者。陽氣盈，純之則躁，故食植物，作之使靜，過則傷性，制和樂以節之。如是，然後隂陽平，情性和，而能育其𩔖。○爲制，于僞反。"
                },
                {
                    "paragraph": "以禮樂合天地之化，百物之産，以事鬼神，以諧萬民，以致百物。",
                    "zhushu": "禮濟虚，樂損盈，竝行則四者乃得其和。能生非𩔖曰化，生其種曰産。○種，章勇反。"
                },
                {
                    "paragraph": "凡祀大神，享大鬼，祭大示，帥執事而卜日，宿，眡滌濯，涖玉鬯，省牲鑊，奉玉齍，詔大號，治其大禮，詔相王之大禮。",
                    "zhushu": "執事，諸有事於祭者。宿，申戒也。滌，濯漑祭器也。玉，禮神之王也，始涖之，祭又奉之。鑊，烹牲器也。大號，六號之大者，以詔大祝，以爲祝辭。治，猶簡習也。豫簡習大禮，至祭，當以詔相王。羣臣禮爲小禮。故書涖作立，鄭司農讀爲涖。涖，視也。○省，息井反，後“省牲鑊”皆同。鑊，戶郭反。齍，音咨，下同。詔相，息亮反，後“詔相”皆放此。"
                },
                {
                    "paragraph": "若王不與祭祀，則攝位。",
                    "zhushu": "王有故，代行其祭事。○與，音預，下同。"
                },
                {
                    "paragraph": "凡大祭祀，王后不與，則攝而薦豆籩，徹。",
                    "zhushu": "薦徹豆籩，王后之事。"
                },
                {
                    "paragraph": "大賔客，則攝而載果。",
                    "zhushu": "載，爲也。果，讀爲祼。代王祼賔客以鬯，君無酌臣之禮，言爲者，攝酌獻耳，拜送則王也。鄭司農云：“王不親爲主。”○果，音祼，小宗伯職放此。"
                },
                {
                    "paragraph": "朝覲會同，則爲上相。大喪，亦如之。王哭諸侯，亦如之。",
                    "zhushu": "相，詔王禮也。出接賔曰𢷤，入詔禮曰相。相者五人，卿爲上𢷤。大喪，王后及世子也。哭諸侯者，謂薨於國，爲位而哭之。檀弓曰：“天子之哭諸侯也，爵弁絰，䊷衣。”○䊷，側其反。"
                },
                {
                    "paragraph": "王命諸侯，則儐。",
                    "zhushu": "儐，進之也。王將出命，假祖廟，立依前，南郷。儐者進，當命者延之，命使登。內史由王右以策命之。降，再拜稽首，登，受策以出。此其略也。諸侯爵禄其臣，則於祭焉。○假，音格，至也。依，於豈反。郷，許亮反。"
                },
                {
                    "paragraph": "國有大故，則旅上帝及四望。",
                    "zhushu": "故，謂凶烖。旅，陳也，陳其祭事以祈焉，禮不如祀之備也。上帝，五帝也。鄭司農云：“四望，日、月、星、海。”玄謂四望，五嶽、四鎭、四瀆。"
                },
                {
                    "paragraph": "王大封，則先吿后土，",
                    "zhushu": "后土，土神也，黎所食者。"
                },
                {
                    "paragraph": "乃頒祀于邦國、都家、郷邑。",
                    "zhushu": "頒，讀爲班，班其所當祀及其禮。都家之郷邑，謂王子弟及公卿大夫所食采地。○頒，音班。",
                    "type": 2
                },
                {
                    "paragraph": "小宗伯之職，掌建國之神位，右社稷，左宗廟。",
                    "zhushu": "庫門內、雉門外之左右。故書位作立。鄭司農云：“立讀爲位，古者立、位同字。”古文春秋經“公即位”爲“公即立”。"
                },
                {
                    "paragraph": "兆五帝於四郊，四望、四𩔖亦如之。",
                    "zhushu": "兆，爲壇之營域。五帝：蒼曰靈威仰，大昊食焉；赤曰赤熛怒，炎帝食焉；黃曰含樞紐，黃帝食焉；白曰白招拒，少昊食焉；黑曰汁光紀，顓頊食焉。黄帝亦於南郊。鄭司農云：“四望，道氣出入。四𩔖，三皇、五帝、九皇、六十四民咸祀之。”玄謂四望，五嶽、四鎭、四竇。四𩔖，日、月、星、辰，運行無常，以氣𩔖爲之位。兆日於東郊，兆月與風師於西郊，兆司中、司命於南郊，兆雨師於北郊。○仰，如字，又五郎反。熛，必消反。樞，昌朱反。紐，女九反。拒，居禹反。汁，音叶，又子集反。"
                },
                {
                    "paragraph": "兆山川、丘陵、墳衍，各因其方。",
                    "zhushu": "順其所在。"
                },
                {
                    "paragraph": "掌五禮之禁令與其用等。",
                    "zhushu": "用等，牲器尊卑之差。鄭司農云：“五禮，吉、凶、軍、賔、嘉。”"
                },
                {
                    "paragraph": "辨廟祧之昭穆，",
                    "zhushu": "祧，遷主所藏之廟。自始祖之後，父曰昭，子曰穆。○昭，常遥反。"
                },
                {
                    "paragraph": "辨吉凶之五服、車旗、宮室之禁。",
                    "zhushu": "五服，王及公、卿、大夫、士之服。"
                },
                {
                    "paragraph": "掌三族之別，以辨親䟽。其正室皆謂之門子，掌其政令。",
                    "zhushu": "三族，謂父、子、孫，人屬之正名。喪服小記曰：“親親以三爲五，以五爲九。”正室，適子也，將代父當門者也。政令，謂役守之事。○適，丁歷反。"
                },
                {
                    "paragraph": "毛六牲，辨其名物，而頒之于五官，使共奉之。",
                    "zhushu": "毛，擇毛也。鄭司農云：“司徒主牛，宗伯主雞，司馬主馬及羊，司寇主犬，司空主豕。”○毛六，戚如字，又莫報反。"
                },
                {
                    "paragraph": "辨六齍之名物與其用，使六宮之人共奉之。",
                    "zhushu": "齍，讀爲粢。六粢，謂六穀：黍、稷、稻、梁、麥、苽。○苽，音孤。"
                },
                {
                    "paragraph": "辨六彞之名物，以待果將。",
                    "zhushu": "六彞：雞彞、鳥彞、斝彞、黃彞、虎彞、蜼彞。果，讀爲祼。○斝，音假，又音嫁。蜼，音誄，又以水反。"
                },
                {
                    "paragraph": "辨六尊之名物，以待祭祀賔客。",
                    "zhushu": "待者，有事則給之。鄭司農云：“六尊，獻尊、象尊、壺尊、著尊、大尊、山尊。”○獻，素何反。著，直略反。大，音泰。"
                },
                {
                    "paragraph": "掌衣服、車旗、宮室之賞賜。",
                    "zhushu": "王以賞賜有功者。書曰：“車服以庸。”"
                },
                {
                    "paragraph": "掌四時祭祀之序事與其禮。",
                    "zhushu": "序事，卜日、省牲、視滌濯饔爨之事，次序之時。"
                },
                {
                    "paragraph": "若國大貞，則奉玉帛以詔號。",
                    "zhushu": "號，神號、幣號。鄭司農云：“大貞，謂卜立君、卜大封。”"
                },
                {
                    "paragraph": "大祭祀，省牲，眡滌濯。祭之日，逆齍，省鑊，告時于王，吿備于王。",
                    "zhushu": "逆齍，受饎人之盛以入。省鑊，視亨腥孰，時薦陳之晚早。備，謂饌具。○饎，昌志反。亨，普庚反，又普孟反。"
                },
                {
                    "paragraph": "凡祭祀、賔客，以時將瓚果，",
                    "zhushu": "將，送也，猶奉也。祭祀以時奉而授王，賔客以時奉而授宗伯。天子圭瓚，諸侯璋瓉。○瓚，才但反。"
                },
                {
                    "paragraph": "詔相祭祀之小禮。凡大禮，佐大宗伯。",
                    "zhushu": "小禮，羣臣之禮。"
                },
                {
                    "paragraph": "賜卿大夫士爵，則儐。",
                    "zhushu": "賜，猶命也。儐之如命諸侯之儀。春秋文元年，天王使毛伯來錫公命。傳曰：“錫者何？賜也。命者何？加我服也。”"
                },
                {
                    "paragraph": "小祭祀，掌事，如大宗伯之禮。大賔客，受其將幣之齎。",
                    "zhushu": "謂所齎來貢獻之財物。○齎，子兮反。"
                },
                {
                    "paragraph": "若大師，則帥有司而立軍社，奉主車。",
                    "zhushu": "有司，大祝也。王出軍，必先有事於社及遷廟，而以其主行。社主曰軍社，遷主曰祖。春秋傳曰：“軍行祓社釁鼓，祝奉以從。”曾子問曰：“天子巡守，以遷廟主行，載于齊車，言必有尊也。”書曰：“用命賞于祖，不用命戮于社。”社之主，蓋用石爲之。奉，謂將行。○祓，孚物反。從，才用反。齊車，側皆反。"
                },
                {
                    "paragraph": "若軍將有事，則與祭有司將事于四望。",
                    "zhushu": "軍將有事，將與敵合戰也。鄭司農云：“則與祭，謂軍祭表禡軍社之屬，小宗伯與其祭事。”玄謂與祭有司，謂大祝之屬，蓋司馬之官實典焉。○與，音預。注“則與、與其祭”“與祭”“與執事”同。"
                },
                {
                    "paragraph": "若大甸，則帥有司而饁獸于郊，遂頒禽。",
                    "zhushu": "甸讀曰田。有司，大司馬之屬。饁，饋也，以禽饋四方之神於郊，郊有羣臣之兆。頒禽，謂以予羣臣。詩傳曰：“禽雖多，擇取三十焉，其餘以予大夫、士，以習射於澤宮而分之。”○甸，音田，出注，下“甸役”同。饁，于輒反。"
                },
                {
                    "paragraph": "大烖，及執事禱祠于上下神示。",
                    "zhushu": "執事，大祝及男巫、女巫也。求福曰禱，得求曰祠。讄曰：“禱爾于上下神祇。”鄭司農云：“小宗伯與執事共禱祠。”○讄，音誄。"
                },
                {
                    "paragraph": "王崩，大肆，以秬鬯渳，",
                    "zhushu": "鄭司農云：“大肆，大浴也。”杜子春讀渳爲泯，以秬鬯浴尸。玄謂大肆，始陳尸伸之。○渳，亡婢反，又音泯。"
                },
                {
                    "paragraph": "及執事涖大斂、小斂，帥異族而佐。",
                    "zhushu": "執事，大祝之屬。涖，臨也。親斂者，蓋事官之屬爲之。喪大記曰：“小斂，衣十九稱，君、大夫、士一也。大斂，君百稱，大夫五十稱，士三十稱。”異族佐斂，䟽者可以相助。○斂，力驗反，下及注同。稱，尺證反。"
                },
                {
                    "paragraph": "縣衰冠之式于路門之外，",
                    "zhushu": "制色宜齊同。○縣，音玄。衰，七雷反。"
                },
                {
                    "paragraph": "及執事眡葬獻器，遂哭之。",
                    "zhushu": "執事，蓋梓匠之屬。至將葬，獻明器之材，又獻素、獻成，皆於殯門外。王不親哭，有官代之。"
                },
                {
                    "paragraph": "卜葬兆，甫竁，亦如之。",
                    "zhushu": "兆，墓塋域。甫，始也。鄭大夫讀竁皆爲穿，杜子春讀竁爲毳，皆謂葬穿壙也。今南陽名穿地爲竁，聲如腐脃之脃。○竁，昌絹反，又昌銳反，又音穿。"
                },
                {
                    "paragraph": "旣葬，詔相喪祭之禮。",
                    "zhushu": "喪祭，虞祔也。檀弓曰：“葬日虞，弗忍一日離也。是日也，以虞易奠。卒哭曰成事。是日也，以吉祭易喪祭。明日，祔于祖父。”○離，力知反。"
                },
                {
                    "paragraph": "成葬而祭墓，爲位。",
                    "zhushu": "成葬，丘已封也。天子之冢，蓋不一日而畢。位，壇位也。先祖形體託於此地，祀其神以安之。冢人職曰：“大喪旣有日，請度甫竁，遂爲之尸。”"
                },
                {
                    "paragraph": "凡王之會同、軍旅、甸役之禱祠，肄儀爲位。",
                    "zhushu": "肄，習也。故書肄爲肆、儀爲義。杜子春讀肆當爲肄，義爲儀，若今時肄司徒府也。小宗伯主其位。"
                },
                {
                    "paragraph": "國有禍烖，則亦如之。",
                    "zhushu": "謂有所禱祈。"
                },
                {
                    "paragraph": "凡天地之大烖，𩔖社稷宗廟，則爲位。",
                    "zhushu": "禱祈禮輕。𩔖者，依其正禮而爲之。"
                },
                {
                    "paragraph": "凡國之大禮，佐大宗伯。凡小禮，掌事，如大宗伯之儀。",
                    "zhushu": "",
                    "type": 2
                },
                {
                    "paragraph": "肆師之職，掌立國祀之禮，以佐大宗伯。",
                    "zhushu": "佐，助也。"
                },
                {
                    "paragraph": "立大祀，用玉帛、牲牷；立次祀，用牲幣；立小祀，用牲。",
                    "zhushu": "鄭司農云：“大祀，天地。次祀，日月星辰。小祀，司命己下。”玄謂：大祀，又有宗廟；次祀，又有社稷、五祀、五嶽；小祀，又有司中、風師、雨師、山川、百物。○牷，音全。"
                },
                {
                    "paragraph": "以歲時序其祭祀，及其祈珥。",
                    "zhushu": "序，第次其先後大小。故書祈爲幾，杜子春讀幾當爲祈，珥當爲餌。玄謂祈當爲“進禨”之禨，珥當爲衈。禨衈者，釁禮之事。雜記曰：“成廟則釁之。饔人舉羊升屋，自中，中屋南面，刲羊，血流于前，乃降。門夾室皆用雞，其衈皆於屋下。割雞，用當門夾、室中室。”然則是禨謂羊血也。小子職曰“掌珥于社稷，祈于五祀”是也。亦謂其宮兆始成時也。春秋僖十九年夏，“邾人執鄫子，用之”。傳曰：“用之者何？蓋叩其鼻以衈社也。”○祈及注“禨”同，巨旣反，或巨依反。珥，而志反，注“衈”同。刲，苦圭反。"
                },
                {
                    "paragraph": "大祭祀，展犧牲，繫于牢，頒于職人。",
                    "zhushu": "展，省閱也。職，讀爲樴，樴，可以繫牲者。此職人，謂充人及監門人。○職，之弋反，又音弋，注“樴”同。監，古銜反。"
                },
                {
                    "paragraph": "凡祭祀之卜日，宿爲期，詔相其禮，眡滌濯，亦如之。",
                    "zhushu": "宿，先卜祭之夕。"
                },
                {
                    "paragraph": "祭之日，表齍盛，吿絜，展器陳，吿備；及果，築䰞。相治小禮，誅其慢怠者。",
                    "zhushu": "粢，六穀也，在器曰盛。陳，陳列也。果築䰞者，所築䰞以祼也。故書表爲剽，剽、表皆謂徽識也。鄭司農云：“築煮，築香草煮以爲鬯。”○果，古亂反，下同。䰞，音煮。相，息亮反，下“相其禮”及注同。剽，芳遙反。識，式志反，又昌志反。"
                },
                {
                    "paragraph": "掌兆中、廟中之禁令。",
                    "zhushu": "兆，壇塋域。"
                },
                {
                    "paragraph": "凡祭祀禮成，則吿事畢。大賔客，涖筵几，築䰞，",
                    "zhushu": "此王所以禮賔客。"
                },
                {
                    "paragraph": "贊果將。",
                    "zhushu": "酌鬱鬯，授大宗伯載祼。"
                },
                {
                    "paragraph": "大朝覲，佐儐。",
                    "zhushu": "爲承儐。"
                },
                {
                    "paragraph": "共設匪罋之禮。",
                    "zhushu": "設於賔客之館。公食大夫禮曰：“若不親食，使大夫以侑幣致之。豆實實于罋，簋實實于筐。”“匪”，其“筐”字之誤與？禮不親饗，則以酬幣致之，或者匪以致饗。○罋，於貢反。食，音嗣，下同。誤與，音餘，下“侯與”同。"
                },
                {
                    "paragraph": "饗食，授祭，",
                    "zhushu": "授賔祭肺。"
                },
                {
                    "paragraph": "與祝侯禳于畺及郊。",
                    "zhushu": "侯禳，小祝職也。畺五百里，逺郊百里，近郊五十里。"
                },
                {
                    "paragraph": "大喪，大渳以鬯，則築鬻。",
                    "zhushu": "築香草，煑以爲鬯，以浴尸。香草，鬱也。"
                },
                {
                    "paragraph": "令外內命婦序哭。",
                    "zhushu": "序，使相次秩。"
                },
                {
                    "paragraph": "禁外內命男女之衰不中灋者，且授之杖。",
                    "zhushu": "外命男，六郷以出也。內命男，朝廷卿大夫士也。其妻爲外命女。喪服，爲夫之君齊衰不杖。內命女，王之三夫人以下。不中法，違升數與裁制者。鄭司農云：“三日授子杖，五日授大夫杖，七日授士杖，此舊說也。喪大記曰：‘君之喪，三日，子、夫人杖，五日旣殯，授大夫、世婦杖。’無七日授士杖文。”玄謂授杖日數，王喪依諸侯與？七日授士杖，四制云。○衰，七雷反。中，丁仲反。爲夫，于僞反，下“爲取”同。"
                },
                {
                    "paragraph": "凡師甸，用牲于社宗，則爲位。",
                    "zhushu": "社，軍社也。宗，遷主也。尙書傳曰：“王升舟入水，鼓鍾亞，觀臺亞，將舟亞，宗廟亞。”故書位爲涖。杜子春云：“涖當爲位，書亦或爲位。宗謂宗廟。”○甸，音田，下“大甸”同。"
                },
                {
                    "paragraph": "𩔖造上帝，封于大神，祭兵于山川，亦如之。",
                    "zhushu": "造，猶即也。爲兆以𩔖禮，即祭上帝也。𩔖禮，依郊祀而爲之者。封，謂壇也。大神，社及方嶽也。山川，蓋軍之所依止。大傳曰：“牧之野，武王之大事也。旣事而退，柴於上帝，祈于社，設奠於牧室。”○造，七報反。"
                },
                {
                    "paragraph": "凡師不功，則助牽王車。",
                    "zhushu": "助，助大司馬也。故書功爲工。鄭司農“工”讀爲“功”。古者工與功同字，謂師無功，肆師助牽之，恐爲敵所得。"
                },
                {
                    "paragraph": "凡四時之大甸獵，祭表貉，則爲位。",
                    "zhushu": "貉，師祭也。貉，讀爲十百之百。於所立表之處，爲師祭造軍法者，禱氣勢之增倍也。其神蓋蚩蚘，或曰黄帝。○貉，莫駕反，又音陌。後“表貉”皆同。蚘，音尤。"
                },
                {
                    "paragraph": "甞之日，涖卜來歲之芟；",
                    "zhushu": "芟，芟草，除田也。古之始耕者，除田種穀。甞者，甞新穀。此芟之功也。卜者，問後歲宜芟不。詩云：“載芟載柞，其耕澤澤。”○芟，色銜反。柞，側百反。"
                },
                {
                    "paragraph": "獮之日，涖卜來歲之戒；",
                    "zhushu": "秋田爲獮，始習兵，戒不虞也。卜者，問後歲兵寇之備。○獮，思淺反。"
                },
                {
                    "paragraph": "社之日，涖卜來歲之稼。",
                    "zhushu": "社祭土，爲取財焉。卜者，問後歲稼所宜。"
                },
                {
                    "paragraph": "若國有大故，則令國人祭。",
                    "zhushu": "大故，謂水旱凶荒。所令祭者。社及禜酺。○禜，音詠。酺，音蒲，又音步。"
                },
                {
                    "paragraph": "歲時之祭祀亦如之。",
                    "zhushu": "月令仲春“命民社”，此其一隅。"
                },
                {
                    "paragraph": "凡卿大夫之喪，相其禮。",
                    "zhushu": "相其適子。"
                },
                {
                    "paragraph": "凡國之大事，治其禮儀，以佐宗伯。",
                    "zhushu": "治，謂如今毎事者更奏白王，禮也。故書儀爲義。鄭司農云：“義讀爲儀。”古者書儀但爲義，今時所謂義爲誼。"
                },
                {
                    "paragraph": "凡國之小事，治其禮儀而掌其事，如宗伯之禮。",
                    "zhushu": "",
                    "type": 2
                },
                {
                    "paragraph": "鬱人，掌祼器。",
                    "zhushu": "祼器，謂彞及舟與瓉。"
                },
                {
                    "paragraph": "凡祭祀賔客之祼事，和鬱鬯以實彞而陳之。",
                    "zhushu": "築鬱金，煑之以和鬯酒。鄭司農云：“鬱，草名，十葉爲貫，百二十貫爲築，以煑之鐎中，停於祭前。鬱爲草若蘭。”○鐎，子遥反。"
                },
                {
                    "paragraph": "凡祼玉，濯之、陳之，以贊祼事，",
                    "zhushu": "祼王，謂圭瓚、璋瓚。"
                },
                {
                    "paragraph": "詔祼將之儀與其節。",
                    "zhushu": "節，謂王奉玉送祼早晏之時。"
                },
                {
                    "paragraph": "凡祼事，沃盥。大喪之渳，共其肆器；",
                    "zhushu": "肆器，陳尸之器。喪大記曰：“君設大盤，造冰焉；大夫設夷盤，造冰焉；士併瓦盤，無冰。設牀襢策，有枕。”此之謂肆器。天子亦用夷盤。○造，七報反，下同。併，薄冷反。襢，章善反，又音但。笫，側几反。"
                },
                {
                    "paragraph": "及葬，共其祼器，遂貍之。",
                    "zhushu": "遣奠之彞與瓚也，貍之於祖廟階閒，明奠終於此。○貍，亡皆反。遣，棄載反。"
                },
                {
                    "paragraph": "大祭祀，與量人受舉斝之卒爵而飲之。",
                    "zhushu": "斝，受福之嘏，聲之誤也。王酳尸，尸嘏王，此其卒爵也。少牢饋食禮：“主人受嘏詩懷之，卒爵，執爵以興，出。宰夫以籩受嗇黍，主人甞之，乃還獻祝。”此鬱人受王之卒爵，亦王出房時也。必與量人者，鬱人贊祼尸，量人制從獻之脯㸋，事相成。○斝、嘏，竝古雅反。酳，俟吝反。㸋，音煩。",
                    "type": 2
                },
                {
                    "paragraph": "鬯人，掌共秬鬯而飾之。",
                    "zhushu": "秬鬯，不和鬱者。飾之，謂設巾。"
                },
                {
                    "paragraph": "凡祭祀，社壝用大罍，",
                    "zhushu": "壝，謂委土爲墠壇，所以祭也。大罍，瓦罍。○壝，唯癸反。罍，音雷，或郎追反。墠，音善。"
                },
                {
                    "paragraph": "禜門用瓢齎，",
                    "zhushu": "禜，謂營酇所祭。門，國門也。春秋傳曰：“日月星辰之神，則雪霜風雨之不時，於是乎禜之；山川之神，則水旱疫癘之不時，於是乎禜之。”魯莊二十五年秋，大水，鼓用牲于門。故書瓢作剽。鄭司農讀剽爲瓢，杜子春讀齎爲粢。瓢，謂瓠蠡也。粢，盛也。玄謂齎讀爲齊，取甘瓠割去柢，以齊爲尊。○禜，音詠。齎，在兮反，又音資。酇，作管反。剽，匹召反。蠡，力兮反，或郎戈反。柢，音帝。"
                },
                {
                    "paragraph": "廟用脩，凡山川四方用蜃，凡祼事用槪，凡疈事用散。",
                    "zhushu": "祼當爲埋，字之誤也。故書蜃或爲謨。杜子春云：“謨當爲蜃，書亦或爲蜃。蜃，水中蜃也。”鄭司農云：“脩、謨、槪、散，皆器名。”玄謂廟用脩者，謂始禘時，自饋食始。脩、蜃、概、散，皆漆尊也。脩，讀曰卣，卣，中尊，謂獻象之屬。尊者彞爲上，罍爲下。蜃，畫爲蜃形。蚌曰合漿，尊之象。槪，尊以朱帶者。無飾曰散。○脩，羊久反，又音由。祼，音埋。槪，古愛反。疈，孚逼反。散，素旱反，下同。獻，素何反。蚌，步項反。曰合，音含。"
                },
                {
                    "paragraph": "大喪之大渳，設斗，共其釁鬯。",
                    "zhushu": "斗，所以沃尸也。釁尸以鬯酒，使之香美者。鄭司農云：“釁讀爲徽。”○斗，音主。"
                },
                {
                    "paragraph": "凡王之齊事，共其秬鬯。",
                    "zhushu": "給淬浴。○淬，七內反。"
                },
                {
                    "paragraph": "凡王弔臨，共介鬯。",
                    "zhushu": "以尊適卑曰臨。春秋傳曰：“照臨弊邑。”鄭司農云：“鬯，香草，王行弔喪被之，故曰介。”玄謂曲禮曰：“摰，天子鬯。”王至尊，介爲執致之以禮於鬼神與？檀弓曰：“臨諸侯，畛於鬼神，曰有天王某父。”此王適四方，舍諸侯祖廟，祝吿其神之辭，介於是進鬯。○被，普皮反，又皮寄反。爲執，于僞反。與，音餘。畛，之忍反，致也。",
                    "type": 2
                },
                {
                    "paragraph": "雞人掌共雞牲，辨其物。",
                    "zhushu": "物，謂毛色也。辨之者，陽祀用騂，隂祀用黝。○黝，於糾反。"
                },
                {
                    "paragraph": "大祭祀，夜嘑旦以嘂百官。",
                    "zhushu": "夜，夜漏未盡，雞鳴時也。呼旦，以警起百官，使夙興。○嘑，火呉反。嘂，古弔反。"
                },
                {
                    "paragraph": "凡國之大賔客、會同、軍旅、喪紀，亦如之。凡國事爲期，則吿之時。",
                    "zhushu": "象雞知時也。吿其有司主事者。少牢曰：“宗人朝服北面白：‘請祭期。’主人曰：‘比於子。’宗人曰：‘旦明行事。’”告時者，至此且明而吿之。○比，毗志反。"
                },
                {
                    "paragraph": "凡祭祀，面禳釁，共其雞牲。",
                    "zhushu": "釁，釁廟之屬。釁廟以羊，門、夾室皆用雞。鄭司農云：“面禳，四面禳也。釁讀爲徽。”○禳，如羊反。",
                    "type": 2
                },
                {
                    "paragraph": "司尊彞，掌六尊、六彞之位，詔其酌，辨其用與其實。",
                    "zhushu": "位，所陳之處。酌，泲之使可酌，各異也。用，四時祭祀所用亦不同。實，鬱及醴齊之屬。○泲，子禮反，下同。齊，才計反，下除“齊語”“齊人”竝同。"
                },
                {
                    "paragraph": "春祠、夏禴，祼用雞彞、鳥彞，皆有舟。其朝踐用兩獻尊，其再獻用兩象尊，皆有罍。諸臣之所昨也。秋甞、冬烝，祼用斝彞、黃彞，皆有舟。其朝獻用兩著尊，其饋獻用兩壷尊，皆有罍。諸臣之所昨也。凡四時之閒祀，追享、朝享，祼用虎彞、蜼彞，皆有舟。其朝踐用兩大尊，其再獻用兩山尊，皆有罍，諸臣之所昨也。",
                    "zhushu": "祼，謂以圭瓚酌鬱鬯，始獻尸也。后於是以璋瓚酌亞祼。郊特牲曰：“周人尙臭，灌用鬯臭，鬱合鬯，臭隂達於淵泉。灌以圭璋，用玉氣也。旣灌，然後迎牲，致隂氣也。”朝踐，謂薦血腥，酌醴，始行祭事。后於是薦朝事之豆籩，旣又酌獻。其變“朝踐”爲“朝獻”者，尊相因也。朝獻，謂尸卒食，王酳之。再獻者，王酳尸之後，后酌亞獻，諸臣爲賔，又次后酌盎齊，備卒食三獻也。於后亞獻，內宗薦加豆籩。其變“再獻”爲“饋獻”者，亦尊相因。饋獻，謂薦孰時。后於是薦饋食之豆籩。此凡九酌，王及后各四，諸臣一，祭之正也。以今祭禮特牲、少牢言之，二祼爲奠，而尸飲七矣，王可以獻諸臣。祭統曰：“尸飲五，君洗玉爵獻卿。”是其差也。明堂位曰：“灌用玉瓉大圭，爵用玉琖，加用璧角、璧散。”又鬱人職曰：“受舉斝之卒爵而飲之。”則王酳尸以玉爵也。王酳尸用玉爵，而再獻者用璧角、璧散可知也。雞彞、鳥彞，謂刻而畫之爲雞、鳳皇之形。皆有舟，皆有罍，言春夏秋冬及追享、朝享有之同。昨，讀爲酢，字之誤也。諸臣獻者，酌罍以自酢，不敢與王之神靈共尊。鄭司農云：“舟，尊下臺，若今時承槃。獻讀爲犧。犧尊飾以翡翠。象尊，以象鳳皇，或曰以象骨飾尊。明堂位曰：‘犧象，周尊也。’春秋傳曰：‘犧象不出門。’尊以祼神。罍，臣之所飲也。詩曰：‘缾之罄矣，維罍之恥。’斝讀爲稼。稼彞，畫禾稼也。黃彞，黃目尊也。明堂位曰：‘夏后氏以雞彞，殷以斝，周以黃目。’爾雅曰：‘彞、卣、罍，器也。’著尊者，著略尊也，或曰著尊，著地無足。明堂位曰：‘著，殷尊也。’壷者，以壷爲尊。春秋傳曰：‘尊以魯壷。’追享、朝享，謂禘祫也。在四時之閒，故曰閒祀。蜼，讀曰‘蛇虺’之虺，或讀爲‘公用射隼’之隼。大尊，大古之瓦尊。山尊，山罍也。明堂位曰：‘泰，有虞氏之尊也。山罍，夏后氏之尊。’故書踐作餞，杜子春云餞當爲踐’”。玄謂黃目，以黃金爲目。郊特牲曰：“黃目，鬱氣之上尊也。黃者，中也；目者，氣之淸明者也。言酌於中而淸明於外。”追享，謂追祭遷廟之主，以事有所請禱。朝享，謂朝受政於廟。春秋傳曰：“閏月不吿朔，猶朝于廟。”蜼，禺屬，印鼻而長尾。山罍，亦刻而畫之，爲山雲之形。○兩獻，素何反，下“汁獻”同。斝，音稼。著，直略反。蜼，音誄，又以水反。兩大，音泰。盎，烏浪反。琖，莊産反。酢，才洛反。卣，音酉，又音由。禺，音遇，又音隅。卬，魚丈反，又五剛反，下同。"
                },
                {
                    "paragraph": "凡六彞六尊之酌，鬱齊獻酌，醴齊縮酌，盎齊涗酌，凡酒脩酌。",
                    "zhushu": "故書縮爲數，齊爲齍。鄭司農云：“獻讀爲儀。儀酌，有威儀多也。涗酌者，涗拭勺而酌也。脩酌者，以水洗勺而酌也。齍讀皆爲齊和之齊。”杜子春云：“數當爲縮。齊讀皆爲粢。”玄謂禮運曰：“玄酒在室，醴醆在戸，粢醍在堂，澄酒在下。”以五齊次之，則醆酒盎齊也。郊特牲曰：“縮酌用茅，明酌也。醆酒涗于淸，汁獻涗于醆酒，猶明淸與醆酒于舊澤之酒也。”此言轉相泲成也。獻，讀爲“摩莎”之莎，齊語聲之誤也。煑鬱和秬鬯，以醆酒摩莎泲之，出其香汁也。醴齊尤濁，和以明酌，泲之以茅，縮去滓也。盎齊差淸，和以淸酒，泲之而已。其餘三齊，泛從醴，緹、沈從盎。凡酒，謂三酒也。脩，讀如“滌濯”之滌。滌酌，以水和而泲之，今齊人命浩酒曰滌。明酌，酌取事酒之上也。澤讀曰醳。明酌、淸酒、醆酒，泲之，皆以舊醳之酒。凡此四者，祼用鬱齊，朝用醴齊，饋用盎齊，諸臣自酢用凡酒。唯大事于大廟，備五齊三酒。○獻，素何反，又音儀。涗，舒銳反，一音雪。脩酌，直歷反。數，音朔，下同。齊和，胡卧反。醆，莊産反。粢，才計反。緹，音體。澤，音亦。"
                },
                {
                    "paragraph": "大喪，存奠彞，",
                    "zhushu": "存，省也，謂大遣時。奠者，朝夕乃徹也。"
                },
                {
                    "paragraph": "大旅亦如之。",
                    "zhushu": "旅者，國有大故之祭也。亦存其奠彞，則陳之，不即徹。",
                    "type": 2
                },
                {
                    "paragraph": "司几筵，掌五几五席之名物，辨其用與其位。",
                    "zhushu": "五几：左右玉、彫、彤、漆、素。五席：莞、藻、次、蒲、熊。用位，所設之席及其處。○彤，徒冬反。莞，音官，又音丸。"
                },
                {
                    "paragraph": "凡大朝覲、大饗射，凡封國命諸侯，王位設黼依，依前南郷，設莞筵紛純，加繅席畫純，加次席黼純，左右玉几。",
                    "zhushu": "斧謂之黼，其繡白黑采，以絳帛爲質。依，其制如屏風然。於依前爲王設席，左右有几，優至尊也。鄭司農云：“紛讀爲豳，又讀爲和粉之粉，謂白繡也。純讀爲均服之均。純，縁也。繅讀爲藻率之藻。次席，虎皮爲席。書顧命曰：‘成王將崩，命大保芮伯、畢公等被冕服，憑玉几。’”玄謂紛如綬，有文而狹者。繅席，削蒲蒻展之，編以五采，若今合歡矣。畫，謂雲氣也。次席，桃枝席，有次列成文者。○依，於豈反，下同。鄉，許亮反，下同。純，章允反，又之閏反，又音均，下同。豳，彼貧反。縁，恱絹反。率，音律，下同。馮，皮冰反。"
                },
                {
                    "paragraph": "祀先王昨席，亦如之。",
                    "zhushu": "鄭司農云：“昨席，於主階設席，王所坐也。”玄謂昨讀曰酢，謂祭祀及王受酢之席。尸卒食，王酳之，卒爵，祝受之，又酌授尸，尸酢王，於是席王於戶內，后、諸臣致爵，乃設席。"
                },
                {
                    "paragraph": "諸侯祭祀席，蒲筵繢純，加莞席紛純，右彫几。",
                    "zhushu": "繢，畫文也。不莞席加繅者，繅柔礝，不如莞淸堅，又於鬼神宜。○繢，胡內反。礝，如兖反。"
                },
                {
                    "paragraph": "昨席莞筵紛純，加繅席畫純。筵國賔于牖前，亦如之，左彤几。",
                    "zhushu": "昨，讀亦曰酢。鄭司農云：“禮記：國賔，老臣也。爲布筵席於牖前。”玄謂國賔，諸侯來朝，孤卿大夫來聘。後言几者，使不蒙如也。朝者彫几，聘者彤几。"
                },
                {
                    "paragraph": "甸役則設熊席，右漆几。",
                    "zhushu": "謂王甸有司祭表貉所設席。○甸，音田。"
                },
                {
                    "paragraph": "凡喪事，設葦席，右素几，其柏席用萑黼純，諸侯則紛純，毎敦一几。",
                    "zhushu": "喪事，謂凡奠也。萑，如葦而細者。鄭司農云：“柏席，迫地之席，葦居其上。或曰：柏席，載黍稷之席。”玄謂柏，椁字磨滅之餘。椁席，藏中神坐之席也。敦讀曰燾。燾，覆也。棺在殯則椁燾，卽窆則加見，皆謂覆之。周禮，雖合葬及同時在殯，皆異几，體實不同。祭於廟，同几，精氣合。○柏，音椁，又音迫。萑，音丸。敦，音導。藏，才浪反。"
                },
                {
                    "paragraph": "凡吉事變几，凶事仍几。",
                    "zhushu": "故書仍爲乃。鄭司農云：“變几，變更其質，謂有飾也。乃讀爲仍，仍，因也，因其質，謂無飾也。爾雅曰：‘儴、仍，因也。’書顧命曰：‘翌日乙丑，成王崩。癸酉，牖閒南嚮，西序東嚮，東序西嚮，皆仍几。’”玄謂吉事，王祭宗廟，祼於室，饋食於堂，繹於祊，毎事易几，神事文，示新之也。凶事，謂凡奠几，朝夕相因，喪禮略。○祊，𥙷耕反。",
                    "type": 2
                },
                {
                    "paragraph": "天府，掌祖廟之守藏，與其禁令。",
                    "zhushu": "祖廟，始祖后稷之廟，其寶物世傳守之，若魯寶玉大弓者。○藏，才浪反。"
                },
                {
                    "paragraph": "凡國之玉鎭大寶器，藏焉。若有大祭、大喪，則出而陳之，旣事，藏之。",
                    "zhushu": "玉鎭、大寶器，玉瑞、玉器之美者，禘祫及大喪，陳之以華國也。故書鎭作瑱。鄭司農云：“瑱，讀爲鎭。書顧命曰：‘翌日乙丑，王崩。丁卯，命作冊度。越七日癸酉，陳寶：赤刀、大訓、弘璧、琬琰，在西序；大玉、夷玉、天球、河圖，在東序；胤之舞衣、大貝、鼓、鼓，在西房；兊之戈、和之弓、垂之竹矢，在東房。’此其行事見於經。”○鎭，珍忍反，又音珍。瑱，他見反。鼖，扶云反。兊，徒外反。"
                },
                {
                    "paragraph": "凡官府郷州及都鄙之治中，受而藏之，以詔王察羣吏之治。",
                    "zhushu": "察，察其當黜陟者。鄭司農云：“治中，謂其治職簿書之要。”○中，丁仲反，下同。"
                },
                {
                    "paragraph": "上春，釁寶鎭及寶器。",
                    "zhushu": "上春，孟春也。釁，謂殺牲以血血之。鄭司農云：“釁，讀爲徽，或曰釁鼓之釁。”"
                },
                {
                    "paragraph": "凡吉凶之事，祖廟之中沃盥，執燭。",
                    "zhushu": "吉事，四時祭也。凶事，后王喪朝于祖廟之奠。○盥，音管。"
                },
                {
                    "paragraph": "季冬，陳玉，以貞來歲之媺惡。",
                    "zhushu": "問事之正曰貞。問歲之美惡，謂問於龜，大卜職大貞之屬。陳玉，陳禮神之玉。凡卜筮實問於鬼神，龜筮能出其卦兆之占耳。龜有天地四方，則玉有六器者與？言陳者，旣事藏之，不必貍之也。鄭司農云：“貞，問也。易曰‘師貞丈人吉’。問於丈人。國語曰：‘貞於陽卜。’”○與，音餘。"
                },
                {
                    "paragraph": "若遷寶，則奉之。",
                    "zhushu": "奉，猶送也。"
                },
                {
                    "paragraph": "若祭天之司民、司禄，而獻民數、穀數，則受而藏之。",
                    "zhushu": "司民，軒轅角也。司禄，文昌第六星，或曰下能也。禄之言穀也，年穀登乃後制禄。祭此二星者，以孟冬旣祭之，而上民榖之數於天府。○數穀數，上所主反，下所具反。下能，他來反。",
                    "type": 2
                },
                {
                    "paragraph": "典瑞，掌玉瑞、玉器之藏，辨其名物與其用事，設其服飾。",
                    "zhushu": "人執以見曰瑞，禮神曰器。瑞，符信也。服飾，服玉之飾，謂繅藉。○藏，才浪反。見，賢遍反，下同。藉，在夜反，下同。"
                },
                {
                    "paragraph": "王晉大圭，執鎭圭，繅藉五采五就，以朝日。",
                    "zhushu": "繅有五采文，所以薦玉，木爲中榦，用韋衣而畫之。就，成也。王朝日者，示有所尊，訓民事君也。天子常春分朝日，秋分夕月。覲禮曰：“拜日於東門之外。”故書鎭作瑱。鄭司農云：“晉，讀爲搢紳之搢，謂挿之於紳帶之閒，若帶劒也。瑱，讀爲鎭。玉人職曰：‘大圭長三尺，杼上終葵首，天子服之。鎭圭尺有二寸，天子守之。’繅，讀爲藻率之藻。五就，五帀也，一帀爲一就。”○韋衣，於旣反。杼，除汝反。"
                },
                {
                    "paragraph": "公執桓圭，侯執信圭，伯執躬圭，繅皆三采三就。子執穀璧，男執蒲璧，繅皆二采再就，以朝、覲、宗、遇、會、同于王。",
                    "zhushu": "三采，朱、白、蒼。二采，朱、緑也。鄭司農云：“以圭璧見于王。覲禮曰‘侯氏入門右，坐奠圭，再拜稽首’。侯氏見于天子，春曰朝，夏曰宗，秋曰覲，冬曰遇，時見曰會，殷見曰同。”○信，音身。"
                },
                {
                    "paragraph": "諸侯相見，亦如之。",
                    "zhushu": "鄭司農云：“亦執圭璧以相見，故邾隱公朝於魯，春秋傳曰：‘邾子執玉髙，其容仰。’”"
                },
                {
                    "paragraph": "瑑圭、璋、璧、琮，繅皆二采一就，以覜聘。",
                    "zhushu": "璋以聘后夫人，以琮享之也。大夫衆來曰覜，寡來曰聘。鄭司農云：“瑑有圻鄂瑑起。”○瑑，直轉反。覜，他弔反。圻，魚斤反。鄂，魚各反。"
                },
                {
                    "paragraph": "四圭有邸，以祀天、旅上帝。",
                    "zhushu": "鄭司農云：“於中央爲璧，圭著其四面，一玉俱成。爾雅曰：‘邸，本也。’圭本著於璧，故四圭有邸，圭末四出故也。或說四圭有邸，有四角也。邸，讀爲抵欺之抵。上帝，玄天。”玄謂祀天，夏正郊天也。上帝，五帝，所郊亦猶五帝，殊言天者，尊異之也。大宗伯職曰：“國有大故，則旅上帝及四望。”○邸，丁禮反，又音帝。著，直略反。"
                },
                {
                    "paragraph": "兩圭有邸，以祀地、旅四望。",
                    "zhushu": "兩圭者，以象地數二也，僢而同邸。祀地，謂所祀於北郊神州之神。○僢，昌絹反。邸，音帝。"
                },
                {
                    "paragraph": "祼圭有瓚，以肆先王，以祼賔客。",
                    "zhushu": "鄭司農云：“於圭頭爲器，可以挹鬯祼祭，謂之瓚。故詩曰：‘䘏彼玉瓚，黃流在中。’國語謂之鬯圭。以肆先王，灌先王祭也。”玄謂肆，解牲體以祭，因以爲名。爵行曰祼。漢禮，瓚槃大五升，口徑八寸，下有槃，口徑一尺。○肆，如字，又他歷反。䘏，音瑟，又作邲。"
                },
                {
                    "paragraph": "圭璧以祀日月星辰。",
                    "zhushu": "圭其邸爲璧，取殺於上帝。○殺，色界反，下同。"
                },
                {
                    "paragraph": "璋邸射，以祀山川，以造贈賔客。",
                    "zhushu": "璋有邸而射，取殺於四望。鄭司農云：“射，剡也。”○射，食亦反。造，七報反。剡，以冉反。"
                },
                {
                    "paragraph": "土圭以致四時日月，封國則以土地。",
                    "zhushu": "以致四時日月者，度其景至不至，以知其行得失也。冬夏以致日，春秋以致月。土地，猶度地也。封諸侯以土圭度日景，觀分寸長短，以制其域所封也。鄭司農說以玉人職曰：“土圭尺有五寸，以致日，以土地。”以求地中，故謂之土圭。○度，待洛反，下“度地、度日”同。中，如字。"
                },
                {
                    "paragraph": "珍圭以徵守，以恤凶荒。",
                    "zhushu": "杜子春云：“珍當爲鎭，書亦或爲鎭。以徵守者，以徵召守國諸侯，若今時徵郡守以竹使符也。鎭者，國之鎭，諸侯亦一國之鎭，故以鎭圭徵之也。凶荒則民有逺志，不安其土，故以鎭圭鎭安之。”玄謂珍圭，王使之瑞節，制大小當與琬琰相依。王使人徵諸侯、憂凶荒之國，則授之，執以往，致王命焉，如今時使者持節矣。恤者，闓府庫振救之。凡瑞節，歸又執以反命。○守，手又反。使之，所吏反，下皆同。闓，音開。"
                },
                {
                    "paragraph": "牙璋以起軍旅，以治兵守。",
                    "zhushu": "鄭司農云：“牙璋，瑑以爲牙。牙齒，兵象，故以牙璋發兵，若今時以銅虎符發兵。”玄謂牙璋，亦王使之瑞節。兵守，用兵所守，若齊人戍遂，諸侯戌周。"
                },
                {
                    "paragraph": "璧羨以起度。",
                    "zhushu": "鄭司農云：“羨，長也。此璧徑長尺，以起度量。玉人職曰：‘璧羨度尺以爲度。’”玄謂羨，不圜之貌，蓋廣徑八寸，袤一尺。○袤，音茂。"
                },
                {
                    "paragraph": "駔圭、璋、璧、琮、琥、璜之渠眉，䟽璧琮以斂尸。",
                    "zhushu": "鄭司農云：“駔，外有捷盧也。駔，讀爲駔疾之駔。䟽，讀爲沙，謂圭、璋、璧、琮、琥、璜皆爲開渠爲眉瑑，沙除以歛尸，令汁得流去也。”玄謂以斂尸者，於大斂焉加之也。駔讀爲組，與組馬同，聲之誤也。渠眉，玉飾之溝瑑也。以組穿聮六玉溝瑑之中以斂尸，圭在左，璋在首，琥在右，璜在足，璧在背，琮在腹，蓋取象方明，神之也。䟽：“璧琮者，通於天地。”○駔，音祖。斂，力驗反。"
                },
                {
                    "paragraph": "穀圭以和難，以聘女。",
                    "zhushu": "穀圭，亦王使之瑞節。穀，善也，其飾若粟文然。難，仇讎。和之者，若春秋宣公及齊侯平莒及郯，晉侯使瑕嘉平戎于王。其聘女則以納徵焉。○難，乃旦反。郯，音談。"
                },
                {
                    "paragraph": "琬圭以治德，以結好。",
                    "zhushu": "琬圭，亦王使之瑞節。諸侯有德，王命賜之。及諸侯使大夫來聘，旣而爲壇會之，使大夫執以命事焉。大行人職曰：“時聘以結諸侯之好。”鄭司農云：“琬圭無鋒芒，故治德以結好。”○好，呼報反。"
                },
                {
                    "paragraph": "琰圭以易行，以除慝。",
                    "zhushu": "琰圭，亦王使之瑞節。鄭司農云：“琰圭有鋒芒，傷害征伐誅討之象，故以易行除慝。易惡行令爲善者，以此圭責讓喻告之也。”玄謂除慝，亦於諸侯使大夫來覜，旣而使大夫執而命事於壇。大行人職曰：“殷覜以除邦國之慝。”○行，下孟反。慝，吐得反。"
                },
                {
                    "paragraph": "大祭祀、大旅，凡賔客之事，共其玉器而奉之。",
                    "zhushu": "玉器，謂四圭、祼圭之屬。"
                },
                {
                    "paragraph": "大喪，共飯玉、含玉、贈玉。",
                    "zhushu": "飯玉，碎玉以雜米也。含玉，柱左右齻及在口中者。雜記曰“含者，執璧將命”，則是璧形而小耳。贈玉，蓋璧也。贈有束帛，六幣璧以帛。○飯，扶晩反。含，戸暗反。柱，張注反。齻，音顚。"
                },
                {
                    "paragraph": "凡玉器出，則共奉之。",
                    "zhushu": "玉器出，謂王所好賜也。奉之，送以往，逺則送於使者。"
                },
                {
                    "paragraph": "典命掌諸侯之五儀，諸臣之五等之命。",
                    "zhushu": "五儀，公、侯、伯、子、男之儀。五等，謂孤以下四命、三命、再命、一命、不命也。或言儀，或言命，互文也。故書儀作義，鄭司農義讀爲儀。"
                },
                {
                    "paragraph": "上公九命爲伯，其國家、宮室、車旗、衣服、禮儀，皆以九爲節；侯伯七命，其國家、宮室、車旗、衣服、禮儀，皆以七爲節；子男五命，其國家、宮室、車旗、衣服、禮儀，皆以五爲節。",
                    "zhushu": "上公，謂王之三公有德者，加命爲二伯。二王之後，亦爲上公。國家，國之所居，謂城方也。公之城蓋方九里，宮方九百步；侯、伯之城蓋方七里，宮方七百步；子、男之城蓋方五里，宮方五百歩。大行人職則有諸侯圭藉、冕服、建常、樊纓、貳車、介、牢禮、朝位之數焉。○樊，步干反。"
                },
                {
                    "paragraph": "王之三公八命，其卿六命，其大夫四命。及其出封，皆加一等，其國家、宮室、車旗、衣服、禮儀，亦如之。",
                    "zhushu": "四命，中、下大夫也。出封，出畿內封於八州之中。加一等，襃有德也。大夫爲子、男，卿爲侯、伯，其在朝廷，則亦如命數耳。王之上士三命，中士再命，下士一命。"
                },
                {
                    "paragraph": "凡諸侯之適子，誓於天子，攝其君，則下其君之禮一等；未誓，則以皮帛繼子男。",
                    "zhushu": "誓，猶命也。言誓者，明天子旣命以爲之嗣，樹子不易也。春秋桓九年，曹伯使其世子射姑來朝，行國君之禮是也。公之子如侯伯而執圭，侯伯之子如子男而執璧，子男之子與未誓者，皆次小國之君，執皮帛而朝會焉，其賔之皆以上卿之禮焉。○適，丁歷反。射，音亦。"
                },
                {
                    "paragraph": "公之孤四命，以皮帛眡小國之君，其卿三命，其大夫再命，其士壹命，其宮室、車旗、衣服、禮儀，各眡其命之數。侯伯之卿、大夫、士亦如之。子、男之卿再命，其大夫壹命，其士不命，其宮室、車旗、衣服、禮儀，各眡其命之數。",
                    "zhushu": "視小國之君者，列於卿大夫之位而禮如子男也。鄭司農云：“九命上公，得置孤卿一人。春秋傳曰：‘列國之卿，當小國之君，固周制也。’”玄謂王制曰：“大國三卿，皆命於天子，下大夫五人，上士二十七人。次國三卿，二卿命於天子，一卿命於其君，下大夫五人，上士二十七人。小國二卿，皆命於其君，下大夫五人，上士二十七人。”",
                    "type": 2
                },
                {
                    "paragraph": "司服，掌王之吉凶衣服，辨其名物與其用事。",
                    "zhushu": "用事，祭祀、視朝、甸、凶弔之事。衣服各有所用。"
                },
                {
                    "paragraph": "王之吉服，祀昊天、上帝，則服大裘而冕，祀五帝亦如之。享先王，則衮冕；享先公、饗、射，則鷩冕；祀四望、山川，則毳冕；祭社稷、五祀，則希冕；祭羣小祀，則玄冕。",
                    "zhushu": "六服同冕者，首飾尊也。先公，謂后稷之後，大王之前，不窋至諸盩。饗射，饗食賔客與諸侯射也。羣小祀，林澤、墳衍、四方百物之屬。鄭司農云：“大裘，羔裘也。衮，卷龍衣也。鷩，禆衣也。毳，罽衣也。”玄謂書曰：“予欲觀古人之象，日、月、星辰、山、龍、華蟲作繢，宗彞、藻、火、粉米、黼、黻希繡。”此古天子冕服十二章，舜欲觀焉。華蟲，五色之蟲，繢人職曰“鳥獸蛇雜四時五色以章之謂”是也。希讀爲絺，或作黹，字之誤也。王者相變，至周而以日月星辰畫於旌旗，所謂三辰旂旗，昭其明也。而冕服九章，登龍於山，登火於宗彞，尊其神明也。九章：初一曰龍，次二曰山，次三曰華蟲，次四曰火，次五曰宗彞，皆畫以爲繢；次六曰藻，次七曰粉米，次八曰黼，次九曰黻，皆希以爲繡。則衮之衣五章，裳四章，凡九也。鷩畫以雉，謂華蟲也，其衣三章，裳四章，凡七也。毳畫虎蜼，謂宗彞也，其衣三章，裳二章，凡五也。希刺粉米，無畫也，其衣一章，裳二章，凡三也。玄者衣無文，裳刺黻而己，是以謂玄焉。凡冕服，皆玄衣纁裳。○鷩，必滅反。毳，昌銳反，又淸歲反。希，陟里反，下同。窋，張律反。盩，直留反，或音胄。裨，婢支反。罽，居例反。繢，胡對反。刺，七亦反。"
                },
                {
                    "paragraph": "凡兵事，韋弁服；",
                    "zhushu": "韋弁，以韎韋爲弁，又以爲衣裳。春秋傳曰“晉郤至衣韎韋之跗注”是也。今時伍伯緹衣，古兵服之遺色。○韎，音妹，又莫拜反。跗，芳符反，又音附。緹，音體，或音提。"
                },
                {
                    "paragraph": "眡朝，則皮弁服；",
                    "zhushu": "視朝，視內外朝之事。皮弁之服，十五升白布衣，積素以爲裳。王受諸侯朝覲於廟，則衮冕。"
                },
                {
                    "paragraph": "凡甸，冠弁服；",
                    "zhushu": "甸，田獵也。冠弁，委貌，其服緇布衣，亦積素以爲裳，諸侯以爲視朝之服。詩國風曰“緇衣之宜兮”，謂王服此以田。王卒食而居則玄端。○甸，音田。"
                },
                {
                    "paragraph": "凡凶事，服弁服；",
                    "zhushu": "服弁，喪冠也。其服斬衰、齊衰。"
                },
                {
                    "paragraph": "凡弔事，弁絰服。",
                    "zhushu": "弁絰者，如爵弁而素加環絰。論語曰：“羔裘玄冠不以弔。”絰大如緦之絰，其服錫衰、緦衰、疑衰。諸侯及卿大夫亦以錫衰爲弔服。喪服小記曰“諸侯弔必皮弁錫衰”，則變其冠耳。喪服舊說，以爲士弔服素委貌冠，朝服，此近庶人弔服，而衣猶非也。士當事弁絰疑衰，變其裳以素耳。國君於其臣弁絰，他國之臣則皮弁。大夫士有朋友之恩，亦弁絰。故書弁作𥿋。鄭司農𥿋讀爲弁。弁而加環絰，環絰即弁絰服。"
                },
                {
                    "paragraph": "凡喪，爲天王斬衰，爲王后齊衰。",
                    "zhushu": "王后，小君也。諸侯爲之不杖期。爲，去聲，下同。"
                },
                {
                    "paragraph": "王爲三公六卿錫衰，爲諸侯緦衰，爲大夫士疑衰。其首服皆弁絰。",
                    "zhushu": "君爲臣服弔服也。鄭司農云：“錫，麻之滑易者，十五升去其半，有事其布，無事其縷。緦亦十五升去其半，有事其縷，無事其布。疑衰，十四升衰。”玄謂無事其縷，哀在內；無事其布，哀在外。疑之言擬也，擬於吉。○易，以豉反。去，起呂反。下同。"
                },
                {
                    "paragraph": "大札、大荒、大烖，素服。",
                    "zhushu": "大札，疫病也。大荒，饑饉也。大烖，水火爲害。君臣素服縞冠，若晉伯宗哭梁山之崩。"
                },
                {
                    "paragraph": "公之服，自衮冕而下，如王之服；侯伯之服，自鷩冕而下，如公之服；子男之服，自毳冕而下，如侯伯之服；孤之服，自希冕而下，如子男之服；卿大夫之服，自玄冕而下，如孤之服，其凶服加以大功、小功；士之服，自皮弁而下，如大夫之服，其凶服亦如之。其齊服有玄端、素端。",
                    "zhushu": "自公之衮冕至卿大夫之玄冕，皆其朝聘天子及助祭之服。諸侯非二王後，其餘皆玄冕而祭於己。雜記曰：“大夫冕而祭於公，弁而祭於己。士弁而祭於公，冠而祭於己。”大夫爵弁自祭家廟，唯孤爾，其餘皆玄冠，與士同。玄冠自祭其廟者，其服朝服玄端。諸侯之自相朝聘，皆皮弁服，此天子日視朝之服。喪服，天子諸侯齊斬而已，卿大夫加以大功小功，士亦如之，又加緦焉。士齊有素端者，亦爲札荒有所禱請。變素服言素端者，明異制。鄭司農云：“衣有𧝄裳者爲端。”玄謂端者，取其正也。士之衣袂，皆二尺二寸而屬幅，是廣袤等也。其袪尺二寸。大夫已上侈之。侈之者，蓋半而益一焉。半而益一，則其袂三尺三寸，袪尺八寸。○其齊，側皆反，注“士齊”同。𧝄，音儒。屬，音燭。廣，古曠反。"
                },
                {
                    "paragraph": "凡大祭祀、大賔客，共其衣服而奉之。",
                    "zhushu": "奉，猶送也，送之於王所。"
                },
                {
                    "paragraph": "大喪，共其復衣服、斂衣服、奠衣服、廞衣服，皆掌其陳序。",
                    "zhushu": "奠衣服，今坐上魂衣也。故書廞爲淫。鄭司農云：“淫讀爲廞。廞，陳也。”玄謂廞衣服，所藏於椁中。○斂，力驗反。廞，虚今反。",
                    "type": 2
                },
                {
                    "paragraph": "典祀，掌外祀之兆守，皆有域，掌其禁令。",
                    "zhushu": "外祀，謂所祀於四郊者。域，兆表之塋域。"
                },
                {
                    "paragraph": "若以時祭祀，則帥其屬而脩除，徵役于司隷而役之。",
                    "zhushu": "屬，其屬，胥徒也。脩除，芟埽之。徵，召也。役之，作使之。"
                },
                {
                    "paragraph": "及祭，帥其屬而守其厲禁而蹕之。",
                    "zhushu": "鄭司農云：“遮列禁人，不得令入。”○蹕，音畢。",
                    "type": 2
                },
                {
                    "paragraph": "守祧，掌守先王先公之廟祧，其遺衣服藏焉。",
                    "zhushu": "廟，謂大祖之廟及三昭三穆。遷主所藏曰祧。先公之遷主，藏于后稷之廟。先王之遷主，藏于文武之廟。遺衣服，大歛之餘也。故書祧作濯。鄭司農：“濯讀爲祧。此王者之宮而有先公，謂大王以前爲諸侯。”"
                },
                {
                    "paragraph": "若將祭祀，則各以其服授尸。",
                    "zhushu": "尸當服卒者之上服，以象生時。"
                },
                {
                    "paragraph": "其廟則有司脩除之，其祧則守祧黝堊之。",
                    "zhushu": "廟，祭此廟也。祧，祭遷主。有司，宗伯也。脩除、黝堊，互言之，有司恒主脩除，守祧恒主黝堊。鄭司農云：“黝讀爲幽。幽，黑也。堊，白也。爾雅曰：‘地謂之黝，牆謂之堊。’”○黝，於糾反，又音幽。堊，烏路反，或烏洛反。"
                },
                {
                    "paragraph": "旣祭，則藏其隋與衣服。",
                    "zhushu": "鄭司農云：“隋，謂神前所沃灌器名。”玄謂隋，尸所祭肺脊黍稷之屬，藏之以依神。○隋，許恚反，又相恚反。",
                    "type": 2
                },
                {
                    "paragraph": "世婦，掌女宮之宿戒。及祭祀，比其具。",
                    "zhushu": "女宮，刑女給宮中事者。宿戒，當給事，豫吿之齊戒也。比，次也。具，所濯槪及粢盛之爨。鄭司農：“比讀爲庀。庀，具也。”○比，毗志反，下同，又匹氏反。"
                },
                {
                    "paragraph": "詔王后之禮事，",
                    "zhushu": "薦徹之節。"
                },
                {
                    "paragraph": "帥六宮之人共齍盛，",
                    "zhushu": "帥世婦、女御。○齍，音咨，下同。"
                },
                {
                    "paragraph": "相內外宗之禮事。",
                    "zhushu": "同姓異姓之女有爵佐后者。"
                },
                {
                    "paragraph": "大賔客之饗食，亦如之。",
                    "zhushu": "比帥詔相其事同。"
                },
                {
                    "paragraph": "大喪，比外內命婦之朝莫哭，不敬者而苛罰之。",
                    "zhushu": "苛，譴也。○莫，音暮，下同。苛，胡何反。"
                },
                {
                    "paragraph": "凡王后有𢹄事於婦人，則詔相。",
                    "zhushu": "鄭司農云：“謂爵婦人。”玄謂拜，拜謝之也。喪大記曰“夫人亦拜寄公夫人於堂上”。"
                },
                {
                    "paragraph": "凡內事有達於外官者，世婦掌之。",
                    "zhushu": "主通之，使相共授。",
                    "type": 2
                },
                {
                    "paragraph": "內宗，掌宗廟之祭祀，薦加豆籩。",
                    "zhushu": "加爵之豆籩。故書爲“籩豆”。鄭司農云：“謂婦人所薦。”杜子春云：“當爲豆籩。”"
                },
                {
                    "paragraph": "及以樂徹，則佐傳豆籩。",
                    "zhushu": "佐傳，佐外宗。○傳，直專反。"
                },
                {
                    "paragraph": "賔客之饗食，亦如之。王后有事，則從。大喪，序哭者。",
                    "zhushu": "次序外內宗及命婦哭位。○從，才用反。"
                },
                {
                    "paragraph": "哭諸侯亦如之。凡卿大夫之喪，掌其弔臨。",
                    "zhushu": "王后弔臨諸侯而已，是以言掌卿大夫云。",
                    "type": 2
                },
                {
                    "paragraph": "外宗，掌宗廟之祭祀，佐王后薦玉豆，眡豆籩。及以樂徹，亦如之。",
                    "zhushu": "視，視其實。"
                },
                {
                    "paragraph": "王后以樂羞齍，則贊。",
                    "zhushu": "贊，猶佐也。"
                },
                {
                    "paragraph": "凡王后之獻，亦如之。",
                    "zhushu": "獻，獻酒于尸。"
                },
                {
                    "paragraph": "王后不與，則贊宗伯。",
                    "zhushu": "后有故不與祭，宗伯攝其事。"
                },
                {
                    "paragraph": "小祭祀，掌事。賔客之事，亦如之。",
                    "zhushu": "小祭祀，謂在宫中。"
                },
                {
                    "paragraph": "大喪，則敘外內朝莫哭者。哭諸侯，亦如之。",
                    "zhushu": "內，內外宗及外命婦。",
                    "type": 2
                },
                {
                    "paragraph": "冢人，掌公墓之地，辨其兆域而爲之圖。先王之葬居中，以昭穆爲左右。",
                    "zhushu": "公，君也。圖，謂畫其地形及丘壟所處而藏之。先王，造塋者。昭居左，穆居右，夾處東西。"
                },
                {
                    "paragraph": "凡諸侯居左右以前，卿、大夫、士居後，各以其族。",
                    "zhushu": "子孫各就其所出王，以尊卑處其前後，而亦併昭穆。"
                },
                {
                    "paragraph": "凡死於兵者，不入兆域。",
                    "zhushu": "戰敗無勇，投諸塋外以罰之。"
                },
                {
                    "paragraph": "凡有功者居前，",
                    "zhushu": "居王墓之前，處昭穆之中央。"
                },
                {
                    "paragraph": "以爵等爲丘封之度與其樹數。",
                    "zhushu": "别尊卑也。王公曰“丘”，諸臣曰“封”。漢律曰：“列侯墳髙四丈，關內侯以下至庶人各有差。”"
                },
                {
                    "paragraph": "大喪旣有日，請度甫竁，遂爲之尸。",
                    "zhushu": "甫，始也，請量度所始竁之處地。爲尸者，成葬爲祭墓地之尸也。鄭司農云：“旣有日，旣有葬日也。始竁時，祭以吿后。”上冢人爲之尸。○度，待洛反，注“量度”同。"
                },
                {
                    "paragraph": "及竁，以度爲丘隧，共喪之窆器。",
                    "zhushu": "隧，羨道也。度丘與羨道廣袤所至。窆器，下棺豐碑之屬。喪大記曰：“凡封，用綍，去碑負引，君封以衡，大夫以咸。”○窆，彼驗反，又補鄧反。去，起呂反。咸，古鹹反。"
                },
                {
                    "paragraph": "及葬，言鸞車象人。",
                    "zhushu": "鸞車，巾車所飾遣車也，亦設鸞旗。鄭司農云：“象人，謂以芻爲人。言，言問其不如法度者。”玄謂言，猶語也。語之者，吿當行若於生存者，於是巾車行之。孔子謂爲芻靈者善，謂爲俑者不仁，非作象人者，不殆於用生人乎？"
                },
                {
                    "paragraph": "及窆，執斧以涖，",
                    "zhushu": "臨，下棺也。○涖，音利。"
                },
                {
                    "paragraph": "遂入藏凶器，",
                    "zhushu": "凶器，明器。"
                },
                {
                    "paragraph": "正墓位，蹕墓域，守墓禁。",
                    "zhushu": "位，謂丘封所居前後也。禁，所爲塋限。"
                },
                {
                    "paragraph": "凡祭墓，爲尸。",
                    "zhushu": "祭墓爲尸，或禱祈焉。鄭司農云：“爲尸，冢人爲尸。”"
                },
                {
                    "paragraph": "凡諸侯及諸臣葬於墓者，授之兆，爲之蹕，均其禁。",
                    "zhushu": "",
                    "type": 2
                },
                {
                    "paragraph": "墓大夫，掌凡邦墓之地域，爲之圖。",
                    "zhushu": "凡邦中之墓地，萬民所葬也。"
                },
                {
                    "paragraph": "令國民族葬，而掌其禁令，",
                    "zhushu": "族葬，各從其親。"
                },
                {
                    "paragraph": "正其位，掌其度數，",
                    "zhushu": "位，謂昭穆也。度數，爵等之大小。"
                },
                {
                    "paragraph": "使皆有私地域。",
                    "zhushu": "古者萬民墓地同處，分其地使各有區域，得以族葬後相容。"
                },
                {
                    "paragraph": "凡爭墓地者，聽其獄訟。",
                    "zhushu": "爭墓地，相侵區域。"
                },
                {
                    "paragraph": "帥其屬而巡墓厲，居其中之室以守之。",
                    "zhushu": "厲，塋限遮列處。鄭司農云：“居其中之室，有官幸在墓中。”",
                    "type": 2
                },
                {
                    "paragraph": "職喪，掌諸侯之喪及卿、大夫、士凡有爵者之喪，以國之喪禮涖其禁令，序其事。",
                    "zhushu": "國之喪禮，喪服、士喪、旣夕、士虞今存者，其餘則亡。事，謂小歛、大斂、葬也。"
                },
                {
                    "paragraph": "凡國有司以王命有事焉，則詔贊主人。",
                    "zhushu": "有事，謂舍襚贈賵之屬。詔贊者，以吿主人，佐其受之。鄭司農云：“凡國，謂諸侯國。有司，謂王有司也。以王命有事，職喪主詔贊王人。”玄謂凡國有司，有司從王國以王命往。○賵，芳鳳反。"
                },
                {
                    "paragraph": "凡其喪祭，詔其號，治其禮。",
                    "zhushu": "鄭司農云：“號，謂諡號。”玄謂吿以牲號、齍號之屬，當以祝之。"
                },
                {
                    "paragraph": "凡公有司之所共，職喪令之，趣其事。",
                    "zhushu": "令，令其當共物者給事之期也。有司，或言公，或言國。言國者，由其君所來。居其官曰公。謂王遣使奉命有贈之物，各從其官出，職喪當催督也。"
                }
            ]
        },
        {
            "name": "春官宗伯下第六",
            "paragraphs": [
                {
                    "paragraph": "春官宗伯下第六",
                    "zhushu": "",
                    "type": 1
                },
                {
                    "paragraph": "大司樂，掌成均之灋，以治建國之學政，而合國之子弟焉。",
                    "zhushu": "鄭司農云：“均，調也。樂師主調其音，大司樂主受此成事已調之樂。”玄謂董仲舒云：“成均，五帝之學。”成均之法者，其遺禮可法者。國之子弟，公卿大夫之子弟，當學者謂之國子。文王世子曰：“於成均以及取爵於上尊。”然則周人立此學之宮。"
                },
                {
                    "paragraph": "凡有道者、有德者，使敎焉。死則以爲樂祖，祭於瞽宗。",
                    "zhushu": "道，多才藝者。德，能躬行者。若舜命𧃍典樂敎胄子是也。死則以爲樂之祖，神而祭之。鄭司農云：“瞽，樂人，樂人所共宗也。或曰：祭於瞽宗，祭於廟中。明堂位曰：‘瞽宗，殷學也。泮宮，周學也。’以此觀之，祭於學宮中。”○泮，音判。"
                },
                {
                    "paragraph": "以樂德敎國子：中、和、祗、庸、孝、友；",
                    "zhushu": "中，猶忠也。和，剛柔適也。祗，敬。庸，有常也。善父母曰孝，善兄弟曰友。"
                },
                {
                    "paragraph": "以樂語敎國子：興、道、諷、誦、言、語；",
                    "zhushu": "興者，以善物喻善事。道，讀曰導。導者，言古以剴今也。倍文曰諷，以聲節之曰誦，發端曰言，荅述曰語。○興，許應反。道，音導。諷，方鳳反。剴，古愛反。倍，音佩。"
                },
                {
                    "paragraph": "以樂舞敎國子：舞雲門、大卷、大咸、大㲈、大夏、大濩、大武。",
                    "zhushu": "此周所存六代之樂。黃帝曰雲門、大卷。黄帝能成名萬物，以明民共財，言其德如雲之所出，民得以有族𩔖。大咸，咸池，堯樂也，堯能襌均刑法以儀民，言其德無所不施。大㲈，舜樂也，言其德能紹堯之道也。大夏，禹樂也，禹治水傳土，言其德能大中國也。大濩，湯樂也，湯以寛治民而除其邪，言其德能使天下得其所也。大武，武王樂也，武王伐紂以除其害，言其德能成武功。○大，皆音泰，又如字。卷，音權，又眷勉反。㲈，上昭反。濩，戶故反。共，音恭。禪，時戰反。傅，音孚，或音附。"
                },
                {
                    "paragraph": "以六律、六同、五聲、八音、六舞大合樂，以致鬼神示，以和邦國，以諧萬民，以安賔客，以說逺人，以作動物。",
                    "zhushu": "六律，合陽聲者也。六同，合隂聲者也。此十二者以銅爲管，轉而相生。黃鍾爲首，其長九寸，各因而三分之，上生者益一分，下生者去一焉。國語曰：“律所以立均出度也。古之神瞽，考中聲而量之以制，度律均鍾。”言以中聲定律，以律立鍾之均。大合樂者，謂徧作六代之樂，以冬日至作之，致天神人鬼；以夏日至作之，致地祇物鬽。動物，羽臝之屬。虞書云：“䕫曰：戛擊鳴球，搏拊琴瑟以詠，祖考來格，虞賔在位，羣后德讓。下管鼗鼓，合止柷敔，笙鏞以閒，鳥獸蹌蹌，簫韶九成，鳳皇來儀。”夔又曰：“於！子擊石拊石，百獸率舞，庶尹允諧。”此其於宗廟九奏效應。○説，音恱。去，起呂反。度，待洛反。鬽，眉冀反。臝，力果反，下同。"
                },
                {
                    "paragraph": "乃分樂而序之，以祭，以享，以祀。",
                    "zhushu": "分，謂各用一代之樂。"
                },
                {
                    "paragraph": "乃奏黃鍾，歌大呂，舞雲門，以祀天神。",
                    "zhushu": "以黄鍾之鍾、大呂之聲爲均者，黄鍾，陽聲之首，大吕爲之合，奏之以祀天神，尊之也。天神，謂五帝及日月星辰也。王者又各以夏正月祀其所受命之帝於南郊，尊之也。孝經說曰“祭天南郊，就陽位”是也。"
                },
                {
                    "paragraph": "乃奏大蔟，歌應鍾，舞咸池，以祭地示。",
                    "zhushu": "大蔟，陽聲第二，應鍾爲之合。咸池，大咸也。地示，所祭於北郊，謂神州之神及社稷。○蔟，七豆反。"
                },
                {
                    "paragraph": "乃奏姑洗，歌南呂，舞大㲈，以祀四望。",
                    "zhushu": "姑洗，陽聲第三，南呂爲之合。四望，五嶽、四鎭、四竇。此言祀者，司中、司命、風師、雨師，或亦用此樂與？○竇，音獨。與，音餘。"
                },
                {
                    "paragraph": "乃奏蕤賔，歌函鍾，舞大夏，以祭山川。",
                    "zhushu": "蕤賔，陽聲第四，函鍾爲之合。函鍾，一名林鍾。○蕤，人誰反。函，胡南反。"
                },
                {
                    "paragraph": "乃奏夷則，歌小呂，舞大濩，以享先妣。",
                    "zhushu": "夷則，陽聲第五，小呂爲之合。小呂，一名中呂。先妣，姜嫄也。姜嫄履大人跡，感神靈而生后稷，是周之先母也。周立廟自后稷爲始祖，姜嫄無所妃，是以特立廟而祭之，謂之閟宮。閟，神之。○中，音仲，亦如字。妃，音配。"
                },
                {
                    "paragraph": "乃奏無射，歌夾鍾，舞大武，以享先祖。",
                    "zhushu": "無射，陽聲之下也，夾鍾爲之合。夾鍾，一名圜鍾。先祖，謂先王、先公。○射，音亦。夾，古洽反。圜，于權反。"
                },
                {
                    "paragraph": "凡六樂者，文之以五聲，播之以八音。",
                    "zhushu": "六者，言其均，皆待五聲八音乃成也。播之言被也。故書播爲藩。杜子春云：“藩當爲播，讀如后稷播百穀之播。”○被，皮寄反。"
                },
                {
                    "paragraph": "凡六樂者，一變而致羽物及川澤之示，再變而致臝物及山林之示，三變而致鱗物及丘陵之示，四變而致毛物及墳衍之示，五變而致介物及土示，六變而致象物及天神。",
                    "zhushu": "變，猶更也，樂成則更奏也。此謂大蜡索鬼神而致百物，六奏樂而禮畢。東方之祭，則用大蔟、姑洗；南方之祭，則用蕤賔；西方之祭，則用夷則、無射；北方之祭，則用黃鍾爲均焉。毎奏有所感，致和以來之。凡動物敏疾者，地示髙下之甚者易致，羽物旣飛又走，川澤有孔竅者，蛤蟹走則遲，墳衍孔竅則小矣。是其所以舒疾之分。土示，原隰及平地之神也。象物，有象在天，所謂四靈者。天地之神，四靈之知，非德至和則不至。禮運曰：“何謂四靈？麟、鳳、龜、龍，謂之四靈。龍以爲畜，故魚鮪不淰；鳳以爲畜，故鳥不矞；麟以爲畜，故獸不狘；龜以爲畜，故人情不失。”○蜡，士嫁反。易，以豉反。竅，苦弔反。蛤，古荅反。分，扶問反。知，音智。畜，許又反，下同。鮪，于軌反。淰，音審。矞，休律反。狘，休越反。"
                },
                {
                    "paragraph": "凡樂，圜鍾爲宮，黃鍾爲角，大蔟爲徵，姑洗爲羽，靁鼓、靁鼗，孤竹之管，雲和之琴瑟，雲門之舞，冬日至，於地上之圜丘奏之。若樂六變，則天神皆降，可得而禮矣。凡樂，函鍾爲宮，大蔟爲角，姑洗爲徵，南呂爲羽，靈鼓、靈鼗，孫竹之管，空桑之琴瑟，咸池之舞，夏日至，於澤中之方丘奏之。若樂八變，則地示皆出，可得而禮矣。凡樂，黃鍾爲宮，大呂爲角，大蔟爲徵，應鍾爲羽，路鼓、路鼗，隂竹之管，龍門之琴瑟，九德之歌，九㲈之舞，於宗廟之中奏之。若樂九變，則人鬼可得而禮矣。",
                    "zhushu": "此三者，皆禘大祭也。天神則主北辰，地祇則主崐崘，人鬼則主后稷。先奏是樂以致其神，禮之以玉而祼焉，乃後合樂而祭之。大傳曰：“王者必禘其祖之所自出。”祭法曰：“周人禘嚳而郊稷。”謂此祭天圜丘，以嚳配之。圜鍾，夾鍾也。夾鍾生於房、心之氣，房、心爲大辰，天帝之明堂。函鍾，林鍾也。林鍾生於未之氣，未，坤之位，或曰天社在東井、輿鬼之外。天社，地神也。黃鍾生於虚、危之氣，虚、危爲宗廟。以此三者爲宮，用聲𩔖求之，天宮夾鍾，隂聲，其相生從陽數，其陽無射。無射上生中呂，中呂與地宮同位，不用也。中呂上生黃鍾，黃鍾下生林鍾，林鍾地宮，又不用。林鍾上生大蔟，大蔟下生南呂，南呂與無射同位，又不用。南呂上生始洗。地宮林鍾，林鍾上生大蔟，大蔟不生南呂，南呂上生姑洗。人宮黃鍾，黃鍾下生林鍾，林鍾地宮，又辟之。林鍾上生大蔟，大蔟下生南呂，南呂與天宮之陽同位，又辟之。南呂上生姑洗，姑洗、南呂之合，又辟之。姑洗下生應鍾，應鍾上生㽔賔，蕤賔地宮，林鍾之陽也，又辟之。蕤賔上生大呂。凡五聲，宮之所生，濁者爲角，淸者爲徵、羽。此樂無商者，祭尙柔，商，堅剛也。鄭司農云：“雷鼓、雷鼗，皆謂六面有革可擊者也。雲和，地名也。靈鼓、靈鼗，四面。路鼓、路鼗，兩面。九德之歌，春秋傳所謂水、火、金、木、土、穀謂之六府，正德、利用、厚生謂之三事。六府三事謂之九功，九功之德皆可歌也，謂之九歌也。”玄謂雷鼓、雷鼗八面，靈鼓、靈鼗六面，路鼓、路鼗四面。孤竹，竹特生者。孫竹，竹枝根之未生者。隂竹，生於山北者。雲和、空桑、龍門，皆山名。九㲈，讀當爲“大韶”，字之誤。○角，如字，古音鹿。徵，張里反，下同。靁，音雷。九㲈，依字，九音大，諸書所引皆依字。崐崘，各依字讀。祼，古亂反。嚳，苦篤反。大辰，音泰。輿，音餘。辟，音避，下同。"
                },
                {
                    "paragraph": "凡樂事，大祭祀，宿縣，遂以聲展之。",
                    "zhushu": "叩聽其聲，具陳次之，以知完不。○縣，音玄，下放此。"
                },
                {
                    "paragraph": "王出入，則令奏王夏；尸出入，則令奏肆夏；牲出入，則令奏昭夏。",
                    "zhushu": "三夏，皆樂章名。"
                },
                {
                    "paragraph": "帥國子而舞。",
                    "zhushu": "當用舞者帥以徃。"
                },
                {
                    "paragraph": "大饗不入牲，其他皆如祭祀。",
                    "zhushu": "大饗，饗賔客也。不入牲，牲不入，亦不奏昭夏也。其他，謂王出入、賔客出入，亦奏王夏、肆夏。"
                },
                {
                    "paragraph": "大射，王出入，令奏王夏；及射，令奏騶虞。",
                    "zhushu": "騶虞，樂章名，在召南之卒章。王射以騶虞爲節。○騶，側留反。"
                },
                {
                    "paragraph": "詔諸侯以弓矢舞。",
                    "zhushu": "舞，謂執弓挾矢，揖讓進退之儀。○挾，子協反，又音協。"
                },
                {
                    "paragraph": "王大食，三宥，皆令奏鍾鼓。",
                    "zhushu": "大食，朔月、月半。以樂宥食時也。宥，猶勸也。○宥，音又。"
                },
                {
                    "paragraph": "王師大獻，則令奏愷樂。",
                    "zhushu": "大獻，獻捷於祖。愷樂，獻功之樂。鄭司農說以春秋晉文公敗楚於城濮，傳曰“振旅，愷以入于晉”。"
                },
                {
                    "paragraph": "凡日月食，四鎭五嶽崩，大傀異烖，諸侯薨，令去樂。",
                    "zhushu": "四鎭，山之重大者，謂揚州之會稽，靑州之沂山，幽州之醫無閭，冀州之霍山。五嶽：岱在兖州，衡在荆州，華在豫州，嶽在雍州，恒在幷州。傀，猶怪也。大怪異烖，謂天地竒變，若星辰奔霣及震裂爲害者。去樂，藏之也。春秋傳曰：“壬午猶繹，萬入去籥。”萬言入，則去者不入，藏之可知。○傀，九靡反，舊音怪，字林公回反，李杜回反。會，古外反。霣，于敏反。"
                },
                {
                    "paragraph": "大札，大凶，大烖，大臣死，凡國之大憂，令弛縣。",
                    "zhushu": "札，疫癘也。凶，凶年也。烖，水火也。弛，釋下之，若今休兵鼓之爲。○札，側八反，又音截。"
                },
                {
                    "paragraph": "凡建國，禁其淫聲，過聲，凶聲，慢聲。",
                    "zhushu": "淫聲，若鄭、衞也。過聲，失哀樂之節。凶聲，亡國之聲，若桑閒濮上。慢聲，惰慢不恭。"
                },
                {
                    "paragraph": "大喪，涖廞樂器，",
                    "zhushu": "涖，臨也。廞，興也。臨笙師、鎛師之屬，興樂器也。興，謂作之也。○廞，許金反。興，許應反，後放此。鎛，音博。"
                },
                {
                    "paragraph": "及葬，藏樂器，亦如之。",
                    "zhushu": "",
                    "type": 2
                },
                {
                    "paragraph": "樂師，掌國學之政，以敎國子小舞。",
                    "zhushu": "謂以年幼少時敎之舞。內則曰：“十三舞勺，成童舞象，二十舞大夏。”○勺，章略反。"
                },
                {
                    "paragraph": "凡舞，有帗舞，有羽舞，有皇舞，有旄舞，有干舞，有人舞。",
                    "zhushu": "故書皇作䍿。鄭司農云：“帗舞者，全羽；羽舞者，析羽。皇舞者，以羽冒覆頭上，衣飾翡翠之羽。旄舞者，氂牛之尾。干舞者，兵舞。人舞者，手舞。社稷以帗，宗廟以羽，四方以皇，辟廱以旄，兵事以干，星辰以人舞。䍿讀爲皇，書亦或爲皇。”玄謂帗，析五采繒，今靈星舞子持之是也。皇，雜五采羽如鳳皇色，持以舞。人舞無所執，以手袖爲威儀。四方以羽，宗廟以人，山川以干，旱暵以皇。○帗，音拂。䍿，音皇。析，星歷反。氂，音毛，又音來，又音狸。暵，呼旦反。"
                },
                {
                    "paragraph": "敎樂儀，行以肆夏，趨以采薺，車亦如之。環拜，以鍾鼓爲節。",
                    "zhushu": "敎樂儀，敎王以樂出入於大寢朝廷之儀。故書趨作跢。鄭司農云：“跢當作趨，書亦或爲趨。肆夏、采薺，皆樂名，或曰皆逸詩。謂人君行步，以肆夏爲節，趨疾於步，則以采薺爲節。若今時行禮於大學，罷出，以鼓陔爲節。環，謂旋也。拜，直拜也。”玄謂行者，謂於大寢之中，趨，謂於朝廷。爾雅曰：“堂上謂之行，門外謂之趨。”然則王出旣服，至堂而肆夏作，出路門而采薺作。其反，入至應門、路門亦如之。此謂步迎賔客。王如有車出之事，登車於大寢西階之前，反降於阼階之前。尙書傳曰：“天子將出，撞黃鍾之鍾，右五鍾皆應；入則撞蕤賔之鍾，左五鍾皆應。大師於是奏樂。”○趨，淸須反。薺，徐私反。跢，倉付反。陔，改才反。撞，直江反。"
                },
                {
                    "paragraph": "凡射，王以騶虞爲節，諸侯以貍首爲節，大夫以采蘋爲節，士以采蘩爲節。",
                    "zhushu": "騶虞、采蘋、采蘩，皆樂章名，在國風召南，唯貍首在樂記。射義曰：“騶虞者，樂官備也。貍首者，樂會時也。采蘋者，樂循法也。采蘩者，樂不失職也。是故天子以備官爲節，諸侯以時會爲節，卿大夫以循法爲節，士以不失職爲節。”鄭司農說以大射禮曰：“樂正命大師曰：‘奏貍首，閒若一。’大師不興，許諾，樂正反位，奏貍首以射。”貍首，曾孫。○蘋，音頻。蘩，音煩。"
                },
                {
                    "paragraph": "凡樂，掌其序事，治其樂政。",
                    "zhushu": "序事，次序用樂之事。"
                },
                {
                    "paragraph": "凡國之小事用樂者，令奏鐘鼓。",
                    "zhushu": "小事，小祭祀之事。"
                },
                {
                    "paragraph": "凡樂成，則吿備。",
                    "zhushu": "成，謂所奏一竟。書曰“簫韶九成”。燕禮曰“大師告于樂正曰，正歌備”。"
                },
                {
                    "paragraph": "詔來瞽皐舞。",
                    "zhushu": "鄭司農云：“瞽當爲鼓，皐當爲告。呼擊鼓者，又吿當舞者持鼓與舞俱來也。鼓字或作瞽。詔來瞽，或曰：來，勑也。勑爾瞽，率爾衆工，奏爾悲誦，肅肅雍雍，毋怠母凶。”玄謂詔來瞽，詔視瞭扶瞽者來入也。皐之言號，吿國子當舞者舞。○瞭，音了。"
                },
                {
                    "paragraph": "及徹，帥學士而歌徹，",
                    "zhushu": "學士，國子也。鄭司農云：“謂將徹之時自有樂，故帥學士而歌徹。”玄謂徹者歌雍，雍在周頌臣工之什。"
                },
                {
                    "paragraph": "令相。",
                    "zhushu": "令視瞭扶工。鄭司農云：“告當相瞽師者，言當罷也。瞽師、盲者皆有相道之者，故師冕見，及階曰階也，及席曰席也，皆坐，曰某在斯，某在斯。曰相師之道與？”○相，息亮反。"
                },
                {
                    "paragraph": "饗食諸侯，序其樂事，令奏鐘鼓，令相，如祭之儀。燕射，帥射夫以弓矢舞。",
                    "zhushu": "射夫，衆耦也。故書燕爲舞，帥爲率，射夫爲射矢。鄭司農云：“舞當爲燕，率當爲帥，射矢，書亦或爲射夫。”○食，音嗣，下注䟽食同，凡饗食放此。"
                },
                {
                    "paragraph": "樂出入，令奏鐘鼓。",
                    "zhushu": "樂出入，謂笙歌舞者及其器。"
                },
                {
                    "paragraph": "凡軍大獻，敎愷歌，遂倡之。",
                    "zhushu": "故書倡爲昌。鄭司農云：“樂師主倡也。昌當爲倡，書亦或爲倡。”○倡，昌亮反。"
                },
                {
                    "paragraph": "凡喪，陳樂器，則帥樂官，",
                    "zhushu": "帥樂官往陳之。"
                },
                {
                    "paragraph": "及序哭，亦如之。",
                    "zhushu": "哭此樂器亦帥之。"
                },
                {
                    "paragraph": "凡樂官掌其政令，聽其治訟。",
                    "zhushu": "○治，直吏反。",
                    "type": 2
                },
                {
                    "paragraph": "大胥，掌學士之版，以待致諸子。",
                    "zhushu": "鄭司農云：“學士，謂卿大夫諸子學舞者。版，籍也。今時郷戶籍，世謂之戶版。大胥主此籍，以待當召聚學舞者。卿大夫之諸子，則案此籍以召之。漢大樂律曰：‘卑者之子不得舞宗廟之酎。除吏二千石到六百石，及關內侯到五大夫子，先取適子髙七尺已上，年二十到年三十，顔色和順，身體脩治者，以爲舞人。’與古用卿大夫子同義。”○版，音板。酎，直救反。適，丁歷反。"
                },
                {
                    "paragraph": "春，入學，舍采，合舞。",
                    "zhushu": "春始以學士入學宮而學之。合舞，等其進退，使應節奏。鄭司農云：“舍采，謂舞者皆持芬香之采。或曰：古者士見於君，以雉爲摯；見於師，以菜爲摯。菜，直謂䟽食菜羮之菜。或曰：學者皆人君卿大夫之子，衣服采飾。舍采者，減損解釋盛服，以下其師也。月令，仲春之月上丁，命樂正習舞，釋采。仲丁，又命樂正入學習樂。”玄謂舍即釋也，采讀爲菜。始入學必釋菜，禮先師也。菜，蘋蘩之屬。○舍，音釋。采，音菜。䟽，所居反。"
                },
                {
                    "paragraph": "秋，頒學，合聲。",
                    "zhushu": "春使之學，秋頒其才藝所爲。合聲，亦等其曲折，使應節奏。○折，之設反。"
                },
                {
                    "paragraph": "以六樂之會正舞位，",
                    "zhushu": "大同六樂之節奏，正其位，使相應也。言爲大合樂習之。○爲，于僞反。"
                },
                {
                    "paragraph": "以序出入舞者。",
                    "zhushu": "以長幼次之，使出入不紕錯。○紕，匹毗反。"
                },
                {
                    "paragraph": "比樂官，",
                    "zhushu": "比，猶校也。杜子春云：“次比樂官也。”鄭大夫讀比爲庀。庀，具也，録具樂官。○比，如字，又毗志反。次，比也。庀，匹婢反。"
                },
                {
                    "paragraph": "展樂器。",
                    "zhushu": "展，謂陳數之。○數，所主反。"
                },
                {
                    "paragraph": "凡祭祀之用樂者，以鼓徵學士。",
                    "zhushu": "擊鼓以召之。文王世子曰：“大昕鼓徵，所以警衆。”"
                },
                {
                    "paragraph": "序宮中之事。",
                    "zhushu": "",
                    "type": 2
                },
                {
                    "paragraph": "小胥，掌學士之徵令而比之，觵其不敬者。",
                    "zhushu": "比，猶校也。不敬，謂慢期不時至也。觵，罰爵也。詩云：“兕觵其觩。”○觵，古橫反。"
                },
                {
                    "paragraph": "巡舞列而撻其怠慢者。",
                    "zhushu": "撻，猶抶也，抶以荆扑。○撻，吐達反。抶，勑乙反。扑，普卜反。"
                },
                {
                    "paragraph": "正樂縣之位，王宮縣，諸侯軒縣，卿大夫判縣，士特縣。辨其聲。",
                    "zhushu": "樂縣，謂鍾磬之屬縣於筍虡者。鄭司農云：“宮縣，四面縣；軒縣，去其一面；判縣，又去其一面；特縣，又去其一面。四面象宮室四面有牆，故謂之宮縣。軒縣三面，其形曲，故春秋傳曰‘請曲縣繁纓以朝’，諸侯之禮也。故曰唯器與名不可以假人。”玄謂軒縣去南面，辟王也。判縣，左右之合，又空北面。特縣縣於東方，或於階閒而已。○筍，息允反。虡，音巨。去，起呂反，下同。繁，步干反。辟，音避。"
                },
                {
                    "paragraph": "凡縣鍾磬，半爲堵，全爲肆。",
                    "zhushu": "鍾磬者，編縣之，二八十六枚而在一虡，謂之堵。鍾一堵，磬一堵，謂之肆。半之者，謂諸侯之卿大夫士也。諸侯之卿大夫，半天子之卿大夫，西縣鍾，東縣磬。士亦半天子之士，縣磬而己。鄭司農云：“以春秋傳曰：歌鍾二肆。”○堵，丁古反。",
                    "type": 2
                },
                {
                    "paragraph": "大師，掌六律、六同，以合隂陽之聲。陽聲：黃鍾，大蔟，姑洗，蕤賔，夷則，無射。隂聲：大呂，應鍾，南呂，函鍾，小呂，夾鍾。皆文之以五聲：宮，商，角，徵，羽。皆播之以八音：金，石，土，革，絲，木，匏，竹。",
                    "zhushu": "以合隂陽之聲者，聲之隂陽各有合。黃鍾，子之氣也，十一月建焉，而辰在星紀。大呂，丑之氣也，十二月建焉，而辰在玄枵。大蔟，寅之氣也，正月建焉，而辰在娵訾。應鍾，亥之氣也，十月建焉，而辰在析木。姑洗，辰之氣也，三月建焉，而辰在大梁。南呂，酉之氣也，八月建焉，而辰在壽星。蕤賔，午之氣也，五月建焉，而辰在鶉首。林鍾，未之氣也，六月建焉，而辰在鶉火。夷則，申之氣也，七月建焉，而辰在鶉尾。中呂，巳之氣也，四月建焉，而辰在實沈。無射，戌之氣也，九月建焉，而辰在大火。夾鍾，卯之氣也，二月建焉，而辰在降婁。辰與建交錯貿處如表裏然，是其合也。其相生，則以隂陽六體爲之。黄鍾，初九也，下生林鍾之初六，林鍾又上生大蔟之九二，大蔟又下生南呂之六二，南呂又上生姑洗之九三，姑洗又下生應鍾之六三，應鍾又上生蕤賔之九四，蕤賔又上生大呂之六四，大呂又下生夷則之九五，夷則又上生夾鍾之六五，夾鍾又下生無射之上九，無射又上生中呂之上六。同位者象夫妻，異位者象子母，所謂“律取妻而呂生子”也。黃鍾長九寸，其實一籥。下生者三分去一，上生者三分益一，五下六上，乃一終矣。大呂長八寸二百四十三分寸之一百四，大蔟長八寸，夾鍾長七寸二千一百八十七分寸之千七十五，姑洗長七寸九分寸之一，中呂長六寸萬九千六百八十三分寸之萬二千九百七十四，蕤賔長六寸八十一分寸之二十六，林鍾長六寸，夷則長五寸七百二十九分寸之四百五十一，南呂長五寸三分寸之一，無射長四寸六千五百六十一分寸之六千五百二十四，應鍾長四寸二十七分寸之二十。文之者，以調五聲，使之相次，如錦繡之有文章。播，猶揚也。揚之以八音，乃可得而觀之矣。金，鍾鎛也。石，磬也。土，塤也。革，鼓鼗也。絲，琴瑟也。木，柷敔也。匏，笙也。竹，管簫也。○匏，白交反。枵，虚驕反。娵，子揄反。訾，子斯反。降，戶江反。貿，音茂。取，七喻反。塤，虚𡊮反。"
                },
                {
                    "paragraph": "敎六詩：曰風，曰賦，曰比，曰興，曰雅，曰頌。",
                    "zhushu": "敎，敎瞽矇也。風，言賢聖治道之遺化也。賦之言鋪，直鋪陳今之政敎善惡。比，見今之失，不敢斥言，取比𩔖以言之。興，見今之美，嫌於媚䛕，取善事以喻勸之。雅，正也，言今之正者，以爲後世法。頌之言誦也，容也，誦今之德，廣以美之。鄭司農云：“古而自有風、雅、頌之名，故延陵季子觀樂於魯，時孔子尙幼，未定詩書，而曰‘爲之歌邶、鄘、衞’，曰‘是其衞風乎’，又爲之歌小雅、大雅，又爲之歌頌。論語曰：‘吾自衞反魯，然後樂正，雅、頌各得其所。’時禮樂自諸侯出，頗有謬亂不正，孔子正之。曰比，曰興，比者，比方於物也。興者，託事於物。”○興，虚應反。鋪，普呉反，又音孚。爲之，于僞反，下同。邶，步內反。"
                },
                {
                    "paragraph": "以六德爲之本，",
                    "zhushu": "所敎詩必有知、仁、聖、義、忠、和之道，乃後可敎以樂歌。"
                },
                {
                    "paragraph": "以六律爲之音。",
                    "zhushu": "以律視其人爲之音，知其宜何歌。子貢見師乙而問曰：“賜也聞樂歌各有宜，若賜者宜何歌？”此問人性也。本人之性，莫善於律。"
                },
                {
                    "paragraph": "大祭祀，帥瞽登歌，令奏擊拊，",
                    "zhushu": "擊拊，瞽乃歌也。故書拊爲付。鄭司農云：“登歌，歌者在堂也。付字當爲拊，書亦或爲拊。樂或當擊，或當拊。登歌下管，貴人聲也。”玄謂拊形如鼓，以韋爲之，著之以穅。○拊，音撫。"
                },
                {
                    "paragraph": "下管播樂器，令奏鼓𣌾。",
                    "zhushu": "鼓𣌾，管乃作也。特言管者，貴人氣也。鄭司農云：“下管，吹管者在堂下。𣌾，小鼓也。先擊小鼓，乃擊大鼓，小鼓爲大鼓先引，故曰𣌾。𣌾，讀爲道引之引。”玄謂鼓𣌾，猶言擊𣌾，詩云：“應𣌾縣鼓。”○𣌾，音胤。引，音胤。"
                },
                {
                    "paragraph": "大饗，亦如之。大射，帥瞽而歌射節。",
                    "zhushu": "射節，王歌騶虞。"
                },
                {
                    "paragraph": "大師，執同律以聽軍聲，而詔吉凶。",
                    "zhushu": "大師，大起軍師。兵書曰：“王者行師出軍之日，授將弓矢，士卒振旅，將張弓大呼，大師吹律合音。商則戰勝，軍士强；角則軍擾多變，失士心；宮則軍和，士卒同心；徵則將急數怒，軍士勞；羽則兵弱，少威明。”鄭司農說以師曠曰：“吾驟歌北風，又歌南風，南風不競，多死聲，楚必無功。”○將，子匠反。卒，子忽反。呼，火故反。數，所角反。"
                },
                {
                    "paragraph": "大喪，帥瞽而廞，作匶，諡。",
                    "zhushu": "廞，興也，興言王之行，謂諷誦其治功之詩。故書廞爲淫。鄭司農云：“淫，陳也，陳其生時行迹，爲作諡。”○行，下孟反，下同。"
                },
                {
                    "paragraph": "凡國之瞽矇正焉。",
                    "zhushu": "從大師之政敎。",
                    "type": 2
                },
                {
                    "paragraph": "小師，掌敎鼓鼗，柷，敔，塤，簫，管，弦，歌。",
                    "zhushu": "敎，敎瞽矇也。出音曰鼓。鼗，如鼓而小，持其柄揺之，旁耳還自擊。塤，燒土爲之，大如鴈卵。簫，編小竹管，如今賣飴餳所吹者。弦，謂琴瑟也。歌，依詠詩也。鄭司農云：“柷，如漆筩，中有椎。敔，木虎也。塤，六空。管，如篪，六空。”玄謂管如篴而小，併兩而吹之，今大予樂官有焉。○筩，音動。椎，直追反。空，音孔。箎，音馳。𥴦，音狄。併，薄冷反。"
                },
                {
                    "paragraph": "大祭祀，登歌，繫拊，",
                    "zhushu": "亦自有拊擊之，佐大師令奏。鄭司農云：“拊者，擊石。”"
                },
                {
                    "paragraph": "下管，擊應鼓，",
                    "zhushu": "應，鼙也。應與𣌾及朔，皆小鼓也，其所用别未聞。"
                },
                {
                    "paragraph": "徹，歌。",
                    "zhushu": "於有司徹而歌雍。"
                },
                {
                    "paragraph": "大饗，亦如之。大喪，與廞。",
                    "zhushu": "從大師。○與，音預。"
                },
                {
                    "paragraph": "凡小祭祀、小樂事，鼓𣌾。",
                    "zhushu": "如大師。鄭司農云：“𣌾，小鼓名。”"
                },
                {
                    "paragraph": "掌六樂聲音之節與其和。",
                    "zhushu": "和，錞于。○和，去聲。錞，音淳。",
                    "type": 2
                },
                {
                    "paragraph": "瞽矇，掌播鼗，柷，敔，塤，簫，管，弦，歌，",
                    "zhushu": "播，謂發揚其音。"
                },
                {
                    "paragraph": "諷誦詩，世奠繫，鼓琴瑟。",
                    "zhushu": "諷誦詩，謂闇讀之，不依詠也。故書奠或作帝。鄭司農云：“諷誦詩，主誦詩以刺君過，故國語曰‘瞍賦矇誦’，謂詩也。”杜子春云：“帝讀爲定，其字爲奠，書亦或爲奠。世奠繫，謂帝繫，諸侯卿大夫世本之屬是也。小史主次序先王之世，昭穆之繫，述其德行。瞽矇主誦詩，幷誦世繫，以戒勸人君也。故國語曰：‘敎之世，而爲之昭明德而廢幽昏焉，以怵懼其動。’”玄謂諷誦詩，主謂廞作柩諡時也。諷誦王治功之詩，以爲諡世之面。定其繫，謂書於世本也。雖不歌，猶鼓琴瑟，以播其音，美之。○奠，音定。繫，戶計反，注同。刺，七賜反。瞍，素口反。怵，勑律反。"
                },
                {
                    "paragraph": "掌九德、六詩之歌，以役大師。",
                    "zhushu": "役，爲之使。",
                    "type": 2
                },
                {
                    "paragraph": "眡瞭，掌凡樂事播鼗，擊頌磬、笙磬。",
                    "zhushu": "視瞭播鼗，又擊磬。磬在東方曰笙，笙，生也。在西方曰頌，頌或作庸，庸，功也。大射禮曰：“樂人宿縣于阼階東，笙磬西面，其南笙鍾，其南鎛，皆南陳。”又曰：“西階之西，頌磬東面，其南鍾，其南鎛，皆南陳。”○頌，衆家不音，當依字，或音容。"
                },
                {
                    "paragraph": "掌大師之縣。",
                    "zhushu": "大師當縣則爲之。"
                },
                {
                    "paragraph": "凡樂事，相瞽。",
                    "zhushu": "相，謂扶工。○相，息亮反。"
                },
                {
                    "paragraph": "大喪，廞樂器。大旅，亦如之。",
                    "zhushu": "旅，非常祭。於時乃興造其樂器。"
                },
                {
                    "paragraph": "賔射，皆奏其鍾鼓。",
                    "zhushu": "擊𣌾以奏之。其登歌，大師自奏之。"
                },
                {
                    "paragraph": "鼜、愷獻，亦如之。",
                    "zhushu": "愷獻，獻功愷樂也。杜子春讀鼜爲憂戚之戚，謂戒守鼓也。擊鼓聲疾數，故曰戚。○鼜，音戚。數，音朔。",
                    "type": 2
                },
                {
                    "paragraph": "典同掌六律、六同之和，以辨天地四方隂陽之聲，以爲樂器。",
                    "zhushu": "陽聲屬天，隂聲屬地，天地之聲，布於四方。爲，作也。故書同作銅。鄭司農云：“陽律以竹爲管，隂律以銅爲管。竹，陽也。銅，隂也。各順其性，凡十二律，故大師職曰：‘執同律以聽軍聲。’”玄謂律，述氣者也。同，助陽宣氣，與之同，皆以銅爲之。"
                },
                {
                    "paragraph": "凡聲，髙聲䃂，正聲緩，下聲肆，陂聲散，險聲斂，達聲贏，微聲韽，回聲衍，侈聲筰，弇聲鬱，薄聲甄，厚聲石。",
                    "zhushu": "故書䃂作硍，杜子春讀䃂爲鏗鎗之鏗。髙，謂鍾形容髙也。韽，讀爲闇不明之闇，筰，讀爲行扈唶唶之唶。石，如磬石之聲。鄭大夫讀䃂爲衮冕之衮，陂讀爲人短罷之罷，韽讀爲鶉䳺之䳺。鄭司農云：“鍾形下當蹕。正者，不髙不下，鍾形上下正傭。”玄謂髙，鍾形大上，上大也。髙則聲上藏，衮然旋如裹。正，謂上下直正，則聲緩無所動。下，謂鍾形大下，下大也。下則聲出去放肆。陂，讀爲險陂之陂，陂，謂偏侈，陂則聲離散也。險，謂偏弇也，險則聲斂不越也。達，謂其形微大也，達則聲有餘若大放也。微，謂其形微小也。韽，讀爲飛鉆𣵀韽之韽，韽聲小不成也。回，謂其形微圜也，回則其聲淫衍無鴻殺也。侈，謂中央約也，侈則聲迫筰出去疾也。弇，謂中央寛也，弇則聲鬱勃不出也。甄，讀爲甄燿之甄，甄猶掉也，鍾微薄則聲掉，鍾大厚則如石，叩之無聲。○䃂，古本反，或胡本反。陂，彼義反。韽，音闇，又於瞻反，又於貪反，又於感反。侈，昌氏反，又式氏反。筰，側百反。弇，音掩，又於驗反。甄，音震。硍，音艱，又苦耕反。鏗，苦耕反。鎗，初衡反。唶，側百反。罷，皮買反，或作矲，音同。桂林之閒謂人短爲矲。韽，烏南反。䠋，婢李反，又孚葵反，或蒲年反。傭，勑龍反。形大，音泰，下同。鉆，張林反，又其廉反。𣵀，乃結反。殺，色介反。約，如字。掉，徒弔反，又奴較反。"
                },
                {
                    "paragraph": "凡爲樂器，以十有二律爲之數度，以十有二聲爲之齊量。",
                    "zhushu": "數度，廣長也。齊量，侈弇之所容。○齊，才計反。廣，古曠反。長，直亮反。"
                },
                {
                    "paragraph": "凡和樂亦如之。",
                    "zhushu": "和，謂調其故器也。",
                    "type": 2
                },
                {
                    "paragraph": "磬師，掌敎擊磬，擊編鍾，",
                    "zhushu": "敎，敎視瞭也。磬亦編，於鍾言之者，鍾有不編，不編者鍾師擊之。杜子春讀編爲編書之編。"
                },
                {
                    "paragraph": "敎縵樂、燕樂之鍾磬。",
                    "zhushu": "杜子春讀縵爲怠慢之慢。玄謂縵讀爲縵錦之縵，謂雜聲之和樂者也。學記曰：“不學操縵，不能安弦。”燕樂，房中之樂，所謂隂聲也。二樂皆敎其鍾磬。○縵，莫半反，又音慢。操，七曹反。"
                },
                {
                    "paragraph": "凡祭祀，奏縵樂。",
                    "zhushu": "",
                    "type": 2
                },
                {
                    "paragraph": "鍾師，掌金奏。",
                    "zhushu": "金奏，擊金以爲奏樂之節。金，謂鍾及鎛。"
                },
                {
                    "paragraph": "凡樂事，以鍾鼓奏九夏：王夏、肆夏、昭夏、納夏、章夏、齊夏、族夏、祴夏、驁夏。",
                    "zhushu": "以鍾鼓者，先擊鍾，次擊鼓，以奏九夏。夏，大也，樂之大歌有九。故書納作內，杜子春云：“內當爲納。祴，讀爲陔鼓之陔。王出入奏王夏，尸出入奏肆夏，牲出入奏昭夏，四方賔來奏納夏，臣有功奏章夏，夫人祭奏齊夏，族人侍奏族夏，客醉而出奏陔夏，公出入奏驁夏。肆夏，詩也。”春秋傳曰：“穆叔如晉，晉侯享之，金奏肆夏三，不拜；工歌文王之三，又不拜；歌鹿鳴之三，三拜，曰：‘三夏，天子所以享元侯也，使臣不敢與聞。’肆夏與文王、鹿鳴俱稱三，謂其三章也。以此知肆夏，詩也。國語曰：‘金奏肆夏、繁過、渠，天子所以享元侯。’肆夏、繁遏、渠，所謂三夏矣。”呂叔玉云：“肆夏、繁遏、渠，皆周頌也。肆夏，時邁也。繁遏，執傹也。渠，思文也。肆，遂也。夏，大也。言遂於大位，謂王位也，故時邁曰‘肆于時夏，允王保之’。繁，多也。遏，止也。言福祿止於周之多也，故執傹曰‘降福穰穰，降福𥳑𥳑，福祿來反’。渠，大也。言以后稷配天，王道之大也，故思文曰‘思文后稷，克配彼天’。故國語謂之曰：‘皆昭令德，以合好也。’”玄謂以文王、鹿鳴言之，則九夏皆詩篇名，頌之族類也。此歌之大者，載在樂章，樂崩亦從而亡，是以頌不能具。○齊，側皆反。祴，音陔，古哀反。鷔，五羔反，又五到反。使，去聲。與，音預。遏，於葛反。傹，音競，詩作競。"
                },
                {
                    "paragraph": "凡祭禮、饗食，奏燕樂。",
                    "zhushu": "以鍾鼓奏之。"
                },
                {
                    "paragraph": "凡射，王奏騶虞，諸侯奏貍首，卿大夫奏采蘋，士奏采蘩。",
                    "zhushu": "鄭司農云：“騶虞，聖獸。”"
                },
                {
                    "paragraph": "掌鼙鼓縵樂。",
                    "zhushu": "鼓，讀如莊王鼓之鼓。玄謂作縵樂，擊鼙以和之。○和，胡卧反。",
                    "type": 2
                },
                {
                    "paragraph": "笙師，掌敎龡竽、笙，塤，籥，簫、篪、篴、管，舂牘、應、雅，以敎祴樂。",
                    "zhushu": "敎，敎視瞭也。鄭司農云：“竽，三十六簧。笙，十三簧。篪，七空。舂牘，以竹大五六寸，長七尺，短者一二尺，其端有兩空，髤畫，以兩手築地。應，長六尺五寸，其中有椎。雅，狀如漆筩而弇口，大二圍，長五尺六寸，以羊韋鞔之，有兩紐，䟽畫。”杜子春讀篴爲蕩滌之滌，今時所吹五空竹篴。玄謂籥如篴，三空。祴樂，祴夏之樂。牘、應、雅敎其舂者，謂以築地。笙師敎之，則三器在庭可知矣。賔醉而出，奏祴夏，以此三器築地，爲之行節，明不失禮。○龡，昌垂反。竽，音于。牘，音獨。空，音孔。髤，香牛反，或七利反。鞔，莫于反。"
                },
                {
                    "paragraph": "凡祭祀、饗、射，共其鍾笙之樂，",
                    "zhushu": "鍾笙，與鍾聲相應之笙。"
                },
                {
                    "paragraph": "燕樂亦如之。大喪，廞其樂器；及葬，奉而藏之。",
                    "zhushu": "廞，興也，興謂作之。奉，猶送也。"
                },
                {
                    "paragraph": "大旅，則陳之。",
                    "zhushu": "陳於饌處而已，不涖其縣。",
                    "type": 2
                },
                {
                    "paragraph": "鎛師，掌金奏之鼓。",
                    "zhushu": "謂主擊晉鼓，以奏其鍾鎛也。然則擊鎛者亦視瞭也。"
                },
                {
                    "paragraph": "凡祭祀，鼓其金奏之樂。饗食、賔射，亦如之。軍大獻，則鼓其愷樂。凡軍之夜三鼜，皆鼓之，守鼜亦如之。",
                    "zhushu": "守鼜，備守鼓也。鼓之以鼖鼓。杜子春云：“一夜三擊，備守鼜也。春秋傳所謂賔將趨者，音聲相似。”○鼖，扶云反。趨，左傳作棷，莊九反。"
                },
                {
                    "paragraph": "大喪，廞其樂器，奉而藏之。韎師掌敎韎樂。祭祀，則帥其屬而舞之。",
                    "zhushu": "舞之以東夷之舞。"
                },
                {
                    "paragraph": "大饗，亦如之。",
                    "zhushu": "",
                    "type": 2
                },
                {
                    "paragraph": "旄人，掌敎舞散樂，舞夷樂，",
                    "zhushu": "散樂，野人爲樂之善者，若今黄門倡矣，自有舞。夷樂，四夷之樂，亦皆有聲歌及舞。"
                },
                {
                    "paragraph": "凡四方之以舞仕者屬焉。凡祭祀、賔客，舞其燕樂。",
                    "zhushu": "",
                    "type": 2
                },
                {
                    "paragraph": "籥師，掌敎國子舞羽龡籥。",
                    "zhushu": "文舞有持羽吹籥者，所謂籥舞也。文王世子曰：“秋冬學羽籥。”詩云：“左手執籥，右手秉翟。”"
                },
                {
                    "paragraph": "祭祀，則鼔羽籥之舞。",
                    "zhushu": "鼓之者，恒爲之節。"
                },
                {
                    "paragraph": "賔客、饗食，則亦如之。大喪，廞其樂器，奉而藏之。",
                    "zhushu": "",
                    "type": 2
                },
                {
                    "paragraph": "籥章，掌土鼓豳籥。",
                    "zhushu": "杜子春云：“土鼓，以瓦爲匡，以革爲兩面，可擊也。”鄭司農云：“豳籥，豳國之地竹，豳詩亦如之。”玄謂豳籥，豳人吹籥之聲章。明堂位曰：“土鼓、蒯桴、葦籥，伊耆氏之樂。”○豳，彼貧反。蒯，苦對反，又苦壞反。桴，音孚。"
                },
                {
                    "paragraph": "中春，晝擊土鼓，龡豳詩，以逆暑。",
                    "zhushu": "豳詩，豳風七月也。吹之者，以籥爲之聲。七月言寒暑之事，迎氣歌其𩔖也。此風也，而言詩，詩，揔名也。迎暑以晝，求諸陽。○中，音仲，下同。"
                },
                {
                    "paragraph": "中秋夜迎寒，亦如之。",
                    "zhushu": "迎寒以夜，求諸隂。"
                },
                {
                    "paragraph": "凡國祈年于田祖，龡豳雅，擊土鼓，以樂田畯。",
                    "zhushu": "祈年，祈豐年也。田祖，始耕田者，謂神農也。豳雅，亦七月也。七月又有于耜舉趾、饁彼南𠭇之事，是亦歌其𩔖。謂之雅者，以其言男女之正。鄭司農云：“田畯，古之先敎田者。”爾雅云：“畯，田夫也。”○樂，音洛。畯，音俊。饁，于輒反。"
                },
                {
                    "paragraph": "國祭蜡，則龡豳頌，擊土鼓，以息老物。",
                    "zhushu": "故書蜡爲蠶。杜子春云：“蠶當爲蜡。郊特牲曰：‘天子大蜡八，伊耆氏始爲蜡，歲十二月，而合聚萬物而索饗之也。蜡之祭也，主先嗇而祭司嗇也。黃衣黄冠而祭，息田夫也。’‘旣蜡而收，民息已。’”玄謂十二月，建亥之月也。求萬物而祭之者，萬物助天成歲事，至此爲其老而勞，乃祀而老息之，於是國亦養老焉。月令“孟冬，勞農以休息之”是也。豳頌，亦七月也。七月又有“穫稻作酒，躋彼公堂，稱彼兕觵，萬壽無疆”之事，是亦歌其𩔖也。謂之頌者，以其言歲終人功之成。○索，色白反。爲其，于僞反。勞，力報反。",
                    "type": 2
                },
                {
                    "paragraph": "鞮鞻氏，掌四夷之樂與其聲歌，",
                    "zhushu": "四夷之樂，東方曰韎，南方曰任，西方曰株離，北方曰禁。詩云“以雅以南”是也。王者必作四夷之樂，一天下也。言與其聲歌，則云樂者主於舞。○任，音壬。"
                },
                {
                    "paragraph": "祭祀，則龡而歌之。燕亦如之。",
                    "zhushu": "吹之，以管籥爲之聲。",
                    "type": 2
                },
                {
                    "paragraph": "典庸器，掌藏樂器、庸器。",
                    "zhushu": "庸器，伐國所獲之器，若崇鼎、貫鼎及以其兵物所鑄銘也。"
                },
                {
                    "paragraph": "及祭祀，帥其屬而設筍虡，陳庸器。",
                    "zhushu": "設筍虡，視瞭當以縣樂器焉。陳功器，以華國也。杜子春云：“筍讀爲博選之選，橫者爲筍，從者爲鐻。”○選，胥兖反。從，子容反。鐻，音距，今作虡。"
                },
                {
                    "paragraph": "饗食、賔射，亦如之。大喪，廞筍虡。",
                    "zhushu": "廞，興也，興，謂作之。",
                    "type": 2
                },
                {
                    "paragraph": "司干，掌舞器。",
                    "zhushu": "舞器，羽籥之屬。"
                },
                {
                    "paragraph": "祭祀，舞者旣陳，則授舞器，旣舞則受之。",
                    "zhushu": "旣，已也。受取藏之。"
                },
                {
                    "paragraph": "賔、饗亦如之。大喪，廞舞器。及葬，奉而藏之。",
                    "zhushu": "",
                    "type": 2
                },
                {
                    "paragraph": "大卜掌三兆之灋：一曰玉兆，二曰瓦兆，三曰原兆。",
                    "zhushu": "兆者，灼龜發於火，其形可占者，其象似玉、瓦、原之舋鏬，是用名之焉。上古以來，作其法可用者有三。原，原田也。杜子春云：“玉兆，帝顓頊之兆；瓦兆，帝堯之兆；原兆，有周之兆。”○舋，許靳反，又音問，依字作璺，玉之坼也，龜文似之。"
                },
                {
                    "paragraph": "其經兆之體皆百有二十，其頌皆千有二百。",
                    "zhushu": "頌，謂繇也。三法體繇之數同，其名占異耳。百二十，毎體十繇，體有五色，又重之以墨坼也。五色者，洪範所謂曰雨、曰濟、曰圛、曰蟊、曰剋。○繇，直又反。坼，勑白反。濟，節細反。圛，音亦。蟊，音濛，又莫遘反。"
                },
                {
                    "paragraph": "掌三易之灋：一曰連山，二曰歸藏，三曰周易。",
                    "zhushu": "易者，揲蓍變易之數，可占者也。名曰連山，似山出內氣也。歸藏者，萬物莫不歸而藏於其中。杜子春云：“連山，宓戲。歸藏，黄帝。”○揲，時設反。"
                },
                {
                    "paragraph": "其經卦皆八，其別皆六十有四。",
                    "zhushu": "三易卦别之數亦同，其名占異也。毎卦八。别者，重之數。○重，直龍反。"
                },
                {
                    "paragraph": "掌三夢之灋：一曰致夢，二曰觭夢，三曰咸陟。",
                    "zhushu": "夢者，人精神所寤可占者。致夢，言夢之所至，夏后氏作焉。咸，皆也。陟之言得也，讀如“王德翟人”之德。言夢之皆得，周人作焉。杜子春云：“觭讀爲竒偉之竒，其字直當爲竒。”玄謂觭讀如“諸戎掎”之掎，掎亦得也。亦言夢之所得，殷人作焉。○觭，居綺反，注“掎”同。又紀宜反，又其宜反。陟，如字，或音得。"
                },
                {
                    "paragraph": "其經運十，其别九十。",
                    "zhushu": "運，或爲緷，當爲煇，是視祲所掌十煇也。王者於天，日也。夜有夢，則晝視日旁之氣，以占其吉凶。凡所占者十煇，毎煇九變。此術今亡。○緷，胡本反，又音運，又音徽。煇，音運。祲，子鴆反。"
                },
                {
                    "paragraph": "以邦事作龜之八命：一曰征，二曰象，三曰與，四曰謀，五曰果，六曰至，七曰雨，八曰瘳。",
                    "zhushu": "國之大事，待蓍龜而決者有八，定作其辭，於將卜以命龜也。鄭司農云：“征，謂征伐人也。象，謂災變雲物，如衆赤鳥之屬，有所象似。易曰‘天垂象，見吉凶’，春秋傳曰‘天事恒象’，皆是也。與，謂予人物也。謀，謂謀議也。果，謂事成與不也。至，謂至不也。雨，謂雨不也。瘳，謂疾瘳不也。”玄謂征亦云行，巡守也。象，謂有所造立也，易曰“以制器者尙其象”。與，謂所與共事也。果，謂以勇決爲之，若呉伐楚，楚司馬子魚卜戰，令龜曰“鮒也以其屬死之，楚師繼之，尙大克之”吉，是也。○瘳，勑留反。鮒，音附，左傳作魴。"
                },
                {
                    "paragraph": "以八命者贊三兆、三易、三夢之占，以觀國家之吉凶，以詔救政。",
                    "zhushu": "鄭司農云：“以此八事，命卜筮蓍龜，參之以夢，故曰以八命者贊三兆、三易、三夢之占。春秋傳曰：‘筮襲於夢，武王所用。’”玄謂贊，佐也。詔，告也。非徒占其事，吉則爲，否則止，又佐明其繇之占，演其意，以視國家餘事之吉凶，凶則吿王救其政。○演，以善反。"
                },
                {
                    "paragraph": "凡國大貞，卜立君，卜大封，則眡髙作龜。",
                    "zhushu": "卜立君，君無冢適，卜可立者。卜大封，謂竟界侵削，卜以兵征之，若魯昭元年秋，叔弓帥師疆鄆田是也。視髙，以龜骨髙者可灼處示宗伯也。大事，宗伯涖卜，卜用龜之腹骨，骨近足者，其部髙。鄭司農云：“貞，問也。國有大疑，問於蓍龜。作龜，謂鑿龜令可𤑔也。”玄謂貞之爲問，問於正者，必先正之，乃從問焉。易曰：“師貞，丈人吉。”作龜，謂以火灼之，以作其兆也。春灼後左，夏灼前左，秋灼前右，冬灼後右。士喪禮曰：“宗人受十人龜，示髙涖卜，受視反之。”又曰：“十人坐作龜。”○適，丁歷反。竟，音境。鄆，音運。令，力呈反。"
                },
                {
                    "paragraph": "大祭祀，則眡髙命龜。",
                    "zhushu": "命龜，吿龜以所卜之事。不親作龜者，大祭祀輕於大貞也。士喪禮曰：“宗人即席西面坐，命龜。”"
                },
                {
                    "paragraph": "凡小事，涖卜。",
                    "zhushu": "代宗伯。"
                },
                {
                    "paragraph": "國大遷，大師，則貞龜。",
                    "zhushu": "正龜於卜位也。士喪禮曰“十人抱龜燋，先奠龜西南”是也。又不親命龜，亦大遷、大師輕於大祭祀也。○燋，哉約反。"
                },
                {
                    "paragraph": "凡旅，陳龜。",
                    "zhushu": "陳龜於饌處也。士喪禮曰“十人先奠龜于西塾上，南首”是也。不親貞龜，亦以卜旅祭非常，輕於大遷、大師。"
                },
                {
                    "paragraph": "凡喪事，命龜。",
                    "zhushu": "重喪禮，次大祭祀也。士喪禮則筮宅、卜日，天子卜葬兆。凡大事，大卜陳龜、貞龜、命龜、視髙，其他以差降焉。",
                    "type": 2
                },
                {
                    "paragraph": "卜師掌開龜之四兆：一曰方兆，二曰功兆，三曰義兆，四曰弓兆。",
                    "zhushu": "開，開出其占書。經兆百二十體，此言四兆者，分之爲四部，若易之二篇。書金縢曰“開籥見書”，是謂與？其云方、功、義、弓之名，未聞。○與，音餘。"
                },
                {
                    "paragraph": "凡卜事，眡髙",
                    "zhushu": "示涖卜也。"
                },
                {
                    "paragraph": "揚火以作龜，致其墨。",
                    "zhushu": "揚，猶熾也。致其墨者，孰灼之，明其兆。"
                },
                {
                    "paragraph": "凡卜，辨龜之上下、左右、隂陽，以授命龜者而詔相之。",
                    "zhushu": "所卜者當各用其龜也。大祭祀、喪事，大卜命龜，則大貞，小宗伯命龜，其他卜師命龜，卜人作龜。卜人作龜，則亦辨龜以授卜師。上，仰者也。下，俯者也。左，左倪也。右，右倪也。隂，後弇也。陽，前弇也。詔相，告以其辭及威儀。○辨，如字，又皮勉反。倪，五計反。弇，於檢反。",
                    "type": 2
                },
                {
                    "paragraph": "龜人掌六龜之屬，各有名物：天龜曰靈屬，地龜曰繹屬，東龜曰果屬，西龜曰靁屬，南龜曰獵屬，北龜曰若屬，各以其方之色與其體辨之。",
                    "zhushu": "屬，言非一也。色，謂天龜玄，地龜黃，東龜靑，西龜白，南龜赤，北龜黑。龜俯者靈，仰者繹，前弇果，後弇獵，左倪靁，右倪若，是其體也。東龜、南龜長前後，在陽，象經也；西龜、北龜長左右，在隂，象緯也。天龜俯，地龜仰，東龜前，南龜卻，西龜左，北龜右，各從其耦也。杜子春讀果爲臝。○繹，音亦。果，魯火反，注臝同。靁，力胄反，又如字。"
                },
                {
                    "paragraph": "凡取龜用秋時，攻龜用春時，各以其物入于龜室。",
                    "zhushu": "六龜各異室也。秋取龜，及萬物成也。攻，治也。治龜骨以春，是時乾解，不發傷也。○解，佳買反。"
                },
                {
                    "paragraph": "上春釁龜，祭祀先卜。",
                    "zhushu": "釁者，殺牲以血之，神之也。鄭司農云：“祭祀先卜者，卜其日與其牲。”玄謂先卜，始用卜筮者。言祭言祀，尊焉天地之也。世本作曰“巫咸作筮”。卜，未聞其人也。是上春者，夏正建寅之月。月令孟冬云“釁祠龜策”，相互矣。秦以十月建亥爲歲首，則月令秦世之書，亦或欲以歲首釁龜耳。○釁，許靳反。"
                },
                {
                    "paragraph": "若有祭事，則奉龜以往。",
                    "zhushu": "奉，猶送也。送之所當於卜。"
                },
                {
                    "paragraph": "旅亦如之，喪亦如之。",
                    "zhushu": "",
                    "type": 2
                },
                {
                    "paragraph": "菙氏，掌共燋契，以待卜事。",
                    "zhushu": "杜子春云：“燋，讀爲細目燋之燋，或曰如薪樵之樵，謂所𤑔灼龜之木也，故謂之燋。契，謂契龜之鑿也。詩云：‘爰始爰謀，爰契我龜。’”玄謂士喪禮曰：“楚焞置于燋，在龜東。”楚焞，即契所用灼龜也。燋，謂炬，其存火。○菙，時髓反。燋，哉約反，又粗堯反，一哉益反。焞，吐敦反，又徒敦反。"
                },
                {
                    "paragraph": "凡卜，以明火爇燋，遂龡其焌契，以授卜師，遂役之。",
                    "zhushu": "杜子春云：“明火，以陽燧取火於日。焌，讀爲英俊之俊，書亦或爲俊。”玄謂焌讀如戈鐏之鐏，謂以契柱燋火而吹之也。契旣然，以授卜師，用作龜也。役之，使助之。○焌，音俊，又存悶反。鐏，存悶反。柱，張主反。",
                    "type": 2
                },
                {
                    "paragraph": "占人，掌占龜，以八簭占八頌，以八卦占簭之八故，以眡吉凶。",
                    "zhushu": "占人亦占簭，言掌占龜者，筮短龜長，主於長者。以八筮占八頌，謂將卜八事，先以筮筮之。言頌者，同於龜占也。以八卦占筮之八故，謂八事不卜而徒筮之也。其非八事，則用九筮，占人亦占焉。○簭，音筮。"
                },
                {
                    "paragraph": "凡卜簭，君占體，大夫占色，史占墨，卜人占坼。",
                    "zhushu": "體，兆象也。色，兆氣也。墨，兆廣也。坼，兆舋也。體有吉凶，色有善惡，墨有大小，坼有微明。尊者視兆象而已，卑者以次詳其餘也。周公卜武王，占之曰體，王其無害。凡卜象吉，色善，墨大，坼明，則逢吉。"
                },
                {
                    "paragraph": "凡卜簭旣事，則繫幣以比其命。歲終，則計其占之中否。",
                    "zhushu": "杜子春云：“繫幣者，以帛書其占，繫之於龜也。”玄謂旣卜筮，史必書其命龜之事及兆於策，繫其禮神之幣而合藏焉。書曰：“王與大夫盡弁，開金縢之書，乃得周公所自以爲功，代武王之說。”是命龜書。○繫，音係。比，毗志反，一必履反。中，下仲反。",
                    "type": 2
                },
                {
                    "paragraph": "簭人，掌三易，以辨九簭之名：一曰連山，二曰歸藏，三曰周易。九簭之名：一曰巫更，二曰巫咸，三曰巫式，四曰巫目，五曰巫易，六曰巫比，七曰巫祠，八曰巫參，九曰巫環，以辨吉凶。",
                    "zhushu": "此九巫，讀皆當爲筮，字之誤也。更，謂筮遷都邑也。咸，猶僉也，謂筮衆心歡不也。式，謂筮制作法式也。目，謂事衆筮其要所當也。易，謂民衆不說，筮所改易也。比，謂筮與民和比也。祠，謂筮牲與日也。參，謂筮御與右也。環，謂筮可致師不也。○巫，皆音筮。比，毗志反。"
                },
                {
                    "paragraph": "凡國之大事，先簭而後卜。",
                    "zhushu": "當用卜者先筮之，即事有漸也。於筮之凶，則止不卜。"
                },
                {
                    "paragraph": "上春，相簭。",
                    "zhushu": "相，謂更選擇其蓍也，蓍龜歲易者與？○相，息亮反。"
                },
                {
                    "paragraph": "凡國事，共簭。",
                    "zhushu": "",
                    "type": 2
                },
                {
                    "paragraph": "占夢，掌其歲時，觀天地之會，辨隂陽之氣，",
                    "zhushu": "其歲時，今歲四時也。天地之會，建厭所處之日辰。隂陽之氣，休王前後。○厭，於琰反。王，于況反。"
                },
                {
                    "paragraph": "以日月星辰占六夢之吉凶：",
                    "zhushu": "日月星辰，謂日月之行及合辰所在。春秋昭三十一年十一月辛亥朔，日有食之。是夜也，晉趙簡子夢童子倮而轉以歌，旦而日食，占諸史墨。對曰：“六年及此月也，吳其入郢乎！終亦弗克。入郢必以庚辰，日月在辰尾。庚午之日，日始有適。火勝金，故弗克。”此以日月星辰占夢者。其術則今八會其遺象也。用占夢則亡。○倮，魯火反。郢，以井反。適，直革反。"
                },
                {
                    "paragraph": "一曰正夢，",
                    "zhushu": "無所感動，平安自夢。"
                },
                {
                    "paragraph": "二曰噩夢，",
                    "zhushu": "杜子春云：“噩當爲驚愕之愕，謂驚愕而夢。”○噩，五各反。"
                },
                {
                    "paragraph": "三曰思夢，",
                    "zhushu": "覺時所思念之而夢。○覺，古孝反。"
                },
                {
                    "paragraph": "四曰寤夢，",
                    "zhushu": "覺時道之而夢。○寤，五故反。"
                },
                {
                    "paragraph": "五曰喜夢，",
                    "zhushu": "喜說而夢。"
                },
                {
                    "paragraph": "六曰懼夢。",
                    "zhushu": "恐懼而夢。"
                },
                {
                    "paragraph": "季冬聘王夢，獻吉夢于王，王拜而受之。",
                    "zhushu": "聘，問也。夢者，事之祥。吉凶之占，在日月星辰。季冬，日窮于次，月窮于紀，星廻于天，數將幾終，於是發幣而問焉，若休慶之云爾。因獻羣臣之吉夢於王，歸美焉。詩云：“牧人乃夢，衆維魚矣，旐維旟矣。”此所獻吉夢。○幾，如字。"
                },
                {
                    "paragraph": "乃舍萌于四方，以贈惡夢，",
                    "zhushu": "杜子春讀萌爲明，又云：“其字當爲明，明，謂𢿛疫也。謂歲竟逐疫置四方。書亦或爲明。”玄謂舍讀爲釋，舍萌，猶釋采也。古書釋采、釋奠多作舍字。萌，菜始生也。贈，送也。欲以新善去故惡。○舍，音釋。萌，亡耕反。去，起呂反。"
                },
                {
                    "paragraph": "遂令始難𢿛疫。",
                    "zhushu": "令，令方相氏也。難，謂執兵以有難卻也。方相氏蒙熊皮，黃金四目，玄衣朱裳，執戈揚盾，帥百𨽻爲之𢿛疫癘鬼也。故書難或爲儺，杜子春儺讀爲難問之難，其字當作難。月令：季春之月，命國儺，九門磔禳，以畢春氣。仲秋之月，天子乃儺，以達秋氣。季冬之月，命有司大儺，旁磔，出土牛，以送寒氣。○難，乃多反，或乃旦反，注以意求之。磔，陟百反。",
                    "type": 2
                },
                {
                    "paragraph": "眡祲，掌十煇之灋，以觀妖祥，辨吉凶。",
                    "zhushu": "妖祥，善惡之徽。鄭司農云：“煇，謂日光炁也。”○煇，音運。炁，音氣。"
                },
                {
                    "paragraph": "一曰祲，二曰象，三曰鑴，四曰監，五曰闇，六曰瞢，七曰彌，八曰敘，九曰隮，十曰想。",
                    "zhushu": "故書彌作迷，隮作資。鄭司農云：“祲，隂陽氣相侵也。象者，如赤鳥也。䥴，謂日旁氣四面反郷，如煇狀也。監，雲氣臨日也。闇，日月食也。瞢，日月瞢曹無光也。彌者，白虹彌天也。敘者，雲有次序，如山在日上也。隮者，升氣也。想者，煇光也。”玄謂鑴，讀如“童子佩鑴”之鑴，謂日旁氣刺日也。監，冠珥也。彌，氣貫日也。隮，虹也，詩云“朝隮于西”。想，雜氣有似可形想。○鑴，許規反，又思隨反，或下圭反。瞢，亡鄧反。隮，子兮反。郷，許亮反。煇，音運。虹，音洪，又古巷反。"
                },
                {
                    "paragraph": "掌安宅敘降，",
                    "zhushu": "宅，居也。降，下也。人見妖祥則不安，主安其居處也。次序其凶禍所下，謂禳移之。"
                },
                {
                    "paragraph": "正歲則行事，",
                    "zhushu": "占夢以季冬贈惡夢，此正月而行安宅之事，所以順民。"
                },
                {
                    "paragraph": "歲終則弊其事。",
                    "zhushu": "弊，斷也，謂計其吉凶然否多少。○弊，必世反。",
                    "type": 2
                },
                {
                    "paragraph": "大祝，掌六祝之辭，以事鬼神示，祈福祥，求永貞。一曰順祝，二曰年祝，三曰吉祝，四曰化祝，五曰瑞祝，六曰筴祝。",
                    "zhushu": "永，長也。貞，正也。求多福，歷年得正命也。鄭司農云：“順祝，順豐年也。年祝，求永貞也。吉祝，祈福祥也。化祝，弭災兵也。瑞祝，逆時雨、寧風旱也。筴祝，逺罪疾也。”○六祝，之秀反，後除“太祝”“宗祝”，諸官皆同。逺，于萬反。"
                },
                {
                    "paragraph": "掌六祈以同鬼神示：一曰𩔖，二曰造，三曰禬，四曰禜，五曰攻，六曰說。",
                    "zhushu": "祈，嘄也，謂爲有災變，號呼吿神以求福。天神、人鬼、地祇不和，則六癘作見，故以祈禮同之。故書造作𥨫，杜子春讀竈爲造次之造，書亦或爲造，造，祭於祖也。鄭司農云：“𩔖、造、禬、禜、攻、說，皆祭名也。𩔖，祭于上帝，詩曰‘是𩔖是禡’，爾雅曰：‘是𩔖是禡，師祭也。’又曰‘乃立冢土，戎醜攸行’。爾雅曰：‘起大事，動大衆，必先有事乎社而後出，謂之宜。’故曰‘大師宜于社，造于祖，設軍社，𩔖上帝’。司馬法曰：‘將用師，乃吿于皇天上帝、日月星辰，以禱于后土、四海神祇、山川冢社，乃造于先王，然後冢宰徵師于諸侯曰：某國爲不道，征之，以某年某月某日，師至某國。’禜，日月星辰山川之祭也。春秋傳曰：‘日月星辰之神，則雪霜風雨之不時，於是乎禜之；山川之神，則水旱癘疫之災，於是乎禜之。’”玄謂𩔖、造，加誠肅，求如志。禬、禜，吿之以時有災變也。攻、說，則以辭責之。禜，如日食以朱絲縈杜。攻，如其鳴鼓然。董仲舒救日食，祝曰“炤炤大明，瀐滅無光，柰何以隂侵陽，以卑侵尊”。是之謂說也。禬，未聞焉。造、𩔖、禬、榮，皆有牲，攻、說用幣而已。○造，七報反。禬，古外反，又音會。禜，音詠。嘄，音叫，又音禱。爲，于僞反。號，戸羔反。呼，火故反。見，賢遍反。炤，章揺反。瀐，子廉反。"
                },
                {
                    "paragraph": "作六辭以通上下、親䟽、逺近：一曰祠，二曰命，三曰誥，四曰會，五曰禱，六曰誄。",
                    "zhushu": "鄭司農云：“祠當爲辭，謂辭令也。命，論語所謂爲命禆諶草創之。誥，謂康誥、盤庚之誥之屬也。盤庚將遷于殷，誥其世臣卿大夫，道其先祖之善功，故曰以通上下親䟽逺近。會，謂王官之伯，命事於會，胥命于蒲，主爲其命也。禱，謂禱於天地社稷宗廟，主爲其辭也。春秋傳曰：鐵之戰，衞太子禱曰：‘曾孫蒯聵敢昭吿皇祖文王、烈祖康叔、文祖襄公：鄭勝亂從，晉午在難，不能治亂，使鞅討之。蒯聵不敢自佚，備持矛焉。敢吿無絕筋，無破骨，無面夷，無作三祖羞。大命不敢請，佩玉不敢愛。’若此之屬。誄，謂積累生時德行以賜之命，主爲其辭也。春秋傳曰：‘孔子卒，哀公誄之曰：閔天不淑，不憖遺一老，俾屏余一人以在位，嬛嬛予在疚。嗚呼哀哉尼父！無自律。’此皆有文雅辭令，難爲者也，故大祝官主作六辭。或曰誄，論語所謂誄曰禱爾于上下神祇。”杜子春云：“誥當爲吿，書亦或爲吿。”玄謂一曰祠者，交接之辭。春秋傳曰“古者諸侯相見，號辭必稱先君以相接”。辭之辭也。會，謂會同盟誓之辭。禱，賀慶言福祚之辭。晉趙文子成室，晉大夫發焉。張老曰：“美哉輪焉！美哉奐焉！歌於斯，哭於斯，聚國族於斯。”文子曰：“武也得歌於斯，哭於斯，聚國族於斯，是全要領以從先大夫於九京也。”北面再拜稽首。君子謂之善頌善禱。是禱之辭。○會，如字。憖，魚覲反。嬛，求營反。京，音原。"
                },
                {
                    "paragraph": "辨六號：一曰神號，二曰鬼號，三曰示號，四曰牲號，五曰齍號，六曰幣號。",
                    "zhushu": "號，謂尊其名，更爲美稱焉。神號，若云皇天上帝。鬼號，若云皇祖伯某。祇號，若云后土地祇。幣號，若玉云嘉玉，幣云量幣。鄭司農云：“牲號，謂犧牲皆有名號。曲禮曰：‘牛曰一元大武，豕曰剛鬣，羊曰柔毛，雞曰翰音。’粢號，謂黍稷皆有名號也。曲禮曰：‘黍曰香合，粱曰香萁，稻曰嘉䟽。’少牢饋食禮曰‘敢用柔毛剛鬣’。士虞禮曰：“敢用潔牲剛鬣香合。”○齍，音咨。稱，尺證反。"
                },
                {
                    "paragraph": "辨九祭：一曰命祭，二曰衍祭，三曰炮祭，四曰周祭，五曰振祭，六曰擩祭，七曰絕祭，八曰繚祭，九曰共祭。",
                    "zhushu": "杜子春云：“命祭，祭有所主命也。振祭，振讀爲愼，禮家讀振爲振旅之振。擩祭，擩讀爲虞芮之芮。”鄭司農云：“衍祭，羨之道中，如今祭殤，無所主命。周祭，四面爲坐也。炮祭，燔柴也。爾雅曰：‘祭天曰燔柴。’擩祭，以肝肺菹擩鹽醢中以祭也。繚祭，以手從肺本，循之至于末，乃絶以祭也。絕祭，不循其本，直絕肺以祭也。重肺賤肝，故初祭絕肺以祭，謂之絕祭。至祭之末，禮殺之後，但擩肝鹽中振之，擬之若祭狀，弗祭，謂之振祭。特牲饋食禮曰：‘取菹擩于醢，祭于豆閒。’郷射禮曰：‘取肺坐，絕祭。’郷飲酒禮曰：‘右取肺，左卻手執本，坐，弗繚，右絶末以祭。’少牢曰：‘取肝擩于鹽，振祭。’”玄謂九祭皆謂祭食者。命祭者，玉藻曰“君若賜之食，而君客之，則命之祭，然後祭”是也。衍字當爲延，炮字當爲包，聲之誤也。延祭者，曲禮曰“客若降等，執食興辭，主人興辭於客，然後客坐，主人延客祭”是也。包，猶兼也。兼祭者，有司曰“宰夫贊者取白黑以授尸，尸受兼祭于豆祭”是也。周，猶徧也。徧祭者，曲禮曰“殽之序，徧祭之”是也。振祭、擩祭本同，不食者擩則祭之，將食者旣擩必振乃祭也。絕祭、繚祭亦本同，禮多者繚之，禮略者絕則祭之。共，猶授也。王祭食，宰夫授祭。孝經說曰：“共綏執授。”○衍，音延。炮，百交反，又白交反。擩，而泉反，一而劣反。繚，音了。共，音恭。芮，人劣反，又而歲反。執食，音嗣。"
                },
                {
                    "paragraph": "辨九𢷎：一曰稽首，二曰頓首，三曰空首，四曰振動，五曰吉𢷎，六曰凶𢷎，七曰竒𢷎，八曰襃𢷎，九曰肅𢷎。以享右祭祀。",
                    "zhushu": "稽首，拜頭至地也。頓首，拜頭叩地也。空首，拜頭至手，所謂拜手也。吉拜，拜而後稽顙，謂齊衰不杖以下者。言吉者，此殷之凶拜，周以其拜與頓首相近，故謂之吉拜云。凶拜，稽顙而後拜，謂三年服者。杜子春云：“振，讀爲振鐸之振，動，讀爲哀慟之慟，竒讀爲竒偶之竒，謂先屈一膝，今雅拜是也。或云：竒讀曰𠋣，𠋣拜，謂持節、持㦸拜，身𠋣之以拜。”鄭大夫云：“動，讀爲董，書亦或爲董。振董，以兩手相擊也。竒拜，謂一拜也。襃，讀爲報，報拜，再拜是也。”鄭司農云：“襃拜，今時持節拜是也。肅拜，但俯下手，今時撎是也。介者不拜，故曰：‘爲事故，敢肅使者。’”玄謂振動，戰栗變動之拜。書曰‘王動色變’。一拜，荅臣下拜。再拜，拜神與尸。享，獻也，謂朝獻、饋獻也。右，讀爲侑，侑勸尸食而拜。○𢷎，音拜，下同。稽，音啓。動，如字，又音董，又音洞。今俀人拜，以兩手相擊，蓋古之遺法。竒，紀宜反。襃，音報。右，音又，勸也。撎，於至反，即今之揖。"
                },
                {
                    "paragraph": "凡大禋祀、肆享、祭示，則執明水火而號祝。",
                    "zhushu": "明水火，司烜所共日月之氣，以給烝享。執之如以六號祝，明此圭潔也。禋祀，祭天神也。肆享，祭宗廟也。故書祇爲祊，杜子春云：“祊當爲祇。”○烜，況彼反。祊，必庚反。"
                },
                {
                    "paragraph": "隋釁、逆牲、逆尸，令鐘鼓，右亦如之。",
                    "zhushu": "隋釁，謂薦血也。凡血祭曰釁。旣隋釁，後言逆牲，容逆鼎。右，讀亦當爲侑。○隋，許規反，又思悲反，後同。"
                },
                {
                    "paragraph": "來瞽，令皐舞，",
                    "zhushu": "皐，讀爲卒噑呼之噑。來、嘷者皆謂呼之入。○皐，音。噑，戶髙反，又戶報反。卒，子忽反。呼，火故反。"
                },
                {
                    "paragraph": "相尸禮。",
                    "zhushu": "延其出入，詔其坐作。○相，息亮反。"
                },
                {
                    "paragraph": "旣祭，令徹。大喪，始崩，以肆鬯渳尸，相飯，贊斂，徹奠，",
                    "zhushu": "肆鬯，所爲陳尸設鬯也。鄭司農云：“渳尸，以鬯浴尸。”○渳，彌爾反。飯，扶晚反。斂，力驗反。"
                },
                {
                    "paragraph": "言甸人讀禱。付、練、祥，掌國事。",
                    "zhushu": "鄭司農云：“甸人主設復梯，大祝主言問其具梯物。”玄謂言，猶語也。禱，六辭之屬禱也。甸人，喪事代王受眚災，大祝爲禱辭語之，使以禱於藉田之神也。付，當爲祔。祭於先王，以祔後死者。掌國事，辨護之。○付，音附。梯，他兮反。語，魚據反。"
                },
                {
                    "paragraph": "國有大故、天烖，彌祀社稷，禱祠。",
                    "zhushu": "大故，兵寇也。天烖，疫癘水旱也。彌，猶徧也。徧祀社稷及諸所禱，旣則祠之以報焉。"
                },
                {
                    "paragraph": "大師，宜于社，造于祖，設軍社，𩔖上帝。國將有事于四望，及軍歸獻于社，則前祝。",
                    "zhushu": "鄭司農說設軍社，以春秋傳曰所謂“君以師行，祓社釁鼓，祝奉以從”者也。則前祝，大祝自前祝也。玄謂前祝者，王出也，歸也，將有事於此神，大祝居前，先以祝辭告之。○祓，芳弗反。"
                },
                {
                    "paragraph": "大會同，造于廟，宜于社，過大山川，則用事焉。反行，舍奠。",
                    "zhushu": "用事，亦用祭事吿行也。王人職有宗祝以黄金勺前馬之禮，是謂過大山川與？曾子問曰：“凡吿必用牲幣，反亦如之。”○舎，音釋，一音赦。與，音餘。"
                },
                {
                    "paragraph": "建邦國，先告后士，用牲幣。",
                    "zhushu": "后土，社神也。"
                },
                {
                    "paragraph": "禁督逆祀命者。",
                    "zhushu": "督，正也，正王之所命，諸侯之所祀，有逆者則刑罰焉。"
                },
                {
                    "paragraph": "頒祭號于邦國都鄙。",
                    "zhushu": "祭號，六號。",
                    "type": 2
                },
                {
                    "paragraph": "小祝，掌小祭祀將事侯、禳、禱、祠之祝號，以祈福祥，順豐年，逆時雨，寧風旱，彌烖兵，逺辠疾。",
                    "zhushu": "侯之言𠋫也，𠋫嘉慶，祈福祥之屬。禳，禳卻凶咎，寧風旱之屬。順豐年而順爲之祝辭。逆，迎也。彌讀曰敉。敉，安也。○彌，音敉。逺，于萬反。"
                },
                {
                    "paragraph": "大祭祀，逆齍盛，送逆尸，沃尸盥，贊隋，贊徹，贊奠。",
                    "zhushu": "隋，尸之祭也。奠，奠爵也。祭祀奠先徹後，反言之者，明所佐大祝非一。"
                },
                {
                    "paragraph": "凡事，佐大祝。",
                    "zhushu": "唯大祝所有事。"
                },
                {
                    "paragraph": "大喪，贊渳，",
                    "zhushu": "故書渳爲攝。杜子春云：“當爲渳。渳謂浴尸。”"
                },
                {
                    "paragraph": "設熬，置銘。",
                    "zhushu": "銘，今書或作名。鄭司農云：“銘，書死者名於旌，今謂之柩。士喪禮曰：‘爲銘，各以其物。亡則以緇，長半幅；赬末，長終幅，廣三寸。書名于末，曰某氏某之柩。竹杠長三尺，置于西階上。’重木置于中庭，參分庭一在南。粥餘飯，盛以二鬲，縣于重，幂用葦席。取銘置干重。”杜子春云：“熬謂重也。檀弓曰：‘銘，明旌也。以死者爲不可别，故以其旗識之。愛之斯録之矣，敬之斯盡其道焉爾。重，主道也。殷主綴重焉，周主徹重焉。奠以素器，以主人有哀素之心也。’”玄謂熬者，棺旣蓋，設於其旁，所以惑蚍蜉也。喪大記曰：“熬，君四種八筐，大夫三種六筐，士二種四筐，加魚腊焉。”士喪禮曰：“熬，黍稷各二筐，有魚腊，饌于西坫南。”又曰：“設熬，旁一筐，乃塗。”○熬，五羔反。杠，音江。重，直龍反。粥，之六反，又音育。盛，音成。鬲，音歷。别，彼列反。"
                },
                {
                    "paragraph": "及葬，設道齎之奠，分禱五祀。",
                    "zhushu": "杜子春云：“齎當爲粢，道中祭也。漢儀毎街路輒祭。”玄謂齎，猶送也。送道之奠，謂遣奠也。分其牲體以祭五祀，吿王去此宫中不復反，故興祭祀也。王七祀，祀五者，司命、大厲，平生出入不以吿。○齎，音咨。遣，棄戰反。"
                },
                {
                    "paragraph": "大師，掌釁祈號祝。",
                    "zhushu": "鄭司農云：“釁，謂釁鼓也。春秋傳曰：‘君以軍行，祓社釁鼓，祝奉以從。’”"
                },
                {
                    "paragraph": "有寇戎之事，則保郊，祀于社。",
                    "zhushu": "故書祀或作禩。鄭司農云：“謂保守郊祭諸祀及社，無令寇侵犯之。”杜子春讀禩爲“祀”，書亦或爲祀。玄謂保、祀互文，郊社皆守而祀之，彌烖兵。○禩，音祀。"
                },
                {
                    "paragraph": "凡外內小祭祀、小喪紀、小會同，小軍旅，掌事焉。",
                    "zhushu": "",
                    "type": 2
                },
                {
                    "paragraph": "喪祝，掌大喪勸防之事。",
                    "zhushu": "鄭司農云：“勸防，引柩也。”杜子春云：“防當爲披。”玄謂勸，猶倡帥前引者。防謂執披備傾戲。○披，彼寄反。戲，音虧。"
                },
                {
                    "paragraph": "及辟，令啓。",
                    "zhushu": "鄭司農云：“辟，謂除菆塗椁也。令啓，謂喪祝主命役人開之也。檀弓曰：‘天子之殯也，菆塗龍輴以椁，加斧于椁上，畢塗屋，天子之禮也。’”○菆，才官反。楯，勑倫反。"
                },
                {
                    "paragraph": "及朝，御匶，乃奠。",
                    "zhushu": "鄭司農云：“朝，謂將葬，朝於祖考之廟而後行，則喪祝爲御柩也。檀弓曰：‘喪之朝也，順死者之孝心也。其哀離其室也，故至於祖考之廟而後行。殷朝而殯於祖，周朝而遂葬。’故春秋傳曰：‘凡夫人不殯於廟，不祔于姑，則弗致也。’‘晉文公卒，將殯于曲沃’，就宗廟。晉宗廟在曲沃，故曰‘曲沃，君之宗也’。又曰：‘丙午，入于曲沃。丁未，朝于武宮。’”玄謂乃奠，朝廟奠。○朝，直遥反。離，力智反。"
                },
                {
                    "paragraph": "及祖，飾棺，乃載，遂御。",
                    "zhushu": "鄭司農云：“祖，謂將葬祖於庭，象生時出則祖也，故曰事死如事生，禮也。檀弓曰：‘飯於牖下，小斂於戶內，大斂於阼，殯於客位，祖於庭，葬於墓，所以即逺也。’祖時，喪祝主飾棺。乃載，遂御之，喪祝爲柩車御也。或謂及祖，至祖廟也。”玄謂祖爲行始。飾棺，設柳池紐之屬。其序，載而後飾，旣飾，當還車郷外，喪祝御之。御之者，執翿居前，卻行爲節度。○飯，扶晩反。郷，許亮反。"
                },
                {
                    "paragraph": "及葬，御匶，出宮乃代。",
                    "zhushu": "喪祝二人相與更也。"
                },
                {
                    "paragraph": "及壙，說載，除飾。",
                    "zhushu": "鄭司農云：“壙，謂穿中也。說載，下棺也。除飾，去棺飾也。四歰之屬，令可舉移安錯之。”玄謂除飾，便其窆爾。周人之葬，牆置歰。○說，吐活反，又詩恱反。去，起呂反。歰，所甲反。錯，七故反。便，婢面反。窆，彼驗反。"
                },
                {
                    "paragraph": "小喪，亦如之。掌喪祭祝號。",
                    "zhushu": "喪祭，虞也。檀弓曰：“葬日虞，不忍一日離也。是日也，以虞易奠。卒哭曰成事，是日也，以吉祭易喪祭。”"
                },
                {
                    "paragraph": "王弔，則與巫前。",
                    "zhushu": "鄭司農云：“喪祝與巫以桃厲執戈在王前。檀弓曰：‘君臨臣喪，以巫祝桃茢執戈，惡之也，所以異於生也。’春秋傳曰：‘楚人使公親禭，公使巫以桃茢先祓殯，楚人弗禁，旣而悔之。’君臨臣喪之禮，故悔之。”○厲，音例，記作茢，黍苕穰也，音例，亦音列。"
                },
                {
                    "paragraph": "掌勝國邑之社稷之祝號，以祭祀禱祠焉。",
                    "zhushu": "勝國邑，所誅討者。社稷者，若亳社是矣。存之者，重神也。蓋奄其上而棧其下，爲北牖。"
                },
                {
                    "paragraph": "凡卿、大夫之喪，掌事，而斂飾棺焉。",
                    "zhushu": "",
                    "type": 2
                },
                {
                    "paragraph": "甸祝，掌四時之田表貉之祝號，",
                    "zhushu": "杜子春讀貉爲“百爾所思”之百，書亦或爲禡。貉，兵祭也。甸以講武治兵，故有兵祭。詩曰“是𩔖是禡”。爾雅曰“是類是禡，師祭也”。玄謂田者，習兵之禮，故亦禡祭，禱氣埶之十百而多獲。○貉，音禡。甸以，音田，下同。"
                },
                {
                    "paragraph": "舍奠于祖廟，禰亦如之。",
                    "zhushu": "舍，讀爲釋。釋奠者，吿將時田，若將征伐。鄭司農云：“禰，父廟。”○舍，音釋，下同。"
                },
                {
                    "paragraph": "師甸，致禽于虞中，乃屬禽。及郊，饁獸，舍奠于祖禰，乃斂禽。禂牲，禂馬，皆掌其祝號。",
                    "zhushu": "師甸，謂起大衆以田也。致禽於虞中，使獲者各以其禽來致于所表之處。屬禽，别其種𩔖。饁，饋也。以所獲獸饋於郊，薦于四方羣兆，入又以奠于祖禰。薦，旦吿反也。斂禽，謂取三十入腊人也。杜子春云：“稠，禱也。爲馬禱無疾，爲田禱多獲禽牲。詩云‘旣伯旣禱’。爾雅曰：‘旣伯旣禱，馬祭也。’”玄謂禂讀如伏誅之誅，今侏大字也。爲牲祭，求肥充；爲馬祭，求肥健。○屬，音燭。饁，于輒反。禂，音誅，一音禱。別，彼列反。侏，音誅。",
                    "type": 2
                },
                {
                    "paragraph": "詛祝，掌盟、詛、類、造、攻、說、禬、禜之祝號，",
                    "zhushu": "八者之辭，皆所以告神明也。盟詛主於要誓，大事曰盟，小事曰詛。"
                },
                {
                    "paragraph": "作盟詛之載辭，以敘國之信用，以質邦國之劑信。",
                    "zhushu": "載辭，爲辭而載之於策，坎用牲，加書于其上也。國，謂王之國。邦國，諸侯國也。質，正也，成也。文王脩德，而虞、芮質厥成。鄭司農云載辭以春秋傳曰：“使祝爲載書。”",
                    "type": 2
                },
                {
                    "paragraph": "司巫，掌羣巫之政令。若國大旱，則帥巫而舞雩。",
                    "zhushu": "雩，旱祭也。天子於上帝，諸侯於上公之神。鄭司農云：“魯僖公欲焚巫尪，以其舞雩不得雨。”○尪，烏黄反。"
                },
                {
                    "paragraph": "國有大烖，則帥巫而造巫恒。",
                    "zhushu": "杜子春云：“司巫帥巫官之屬，會聚常處以待命也。”玄謂恒，久也。巫久者，先巫之故事。造之當案視所施爲。"
                },
                {
                    "paragraph": "祭祀，則共匰主及道布及蒩館。",
                    "zhushu": "杜子春云：“蒩讀爲鉏。匰，器名。主，謂木主也。道布，新布三尺也。鉏，藉也。館，神所館止也。書或爲蒩館，或爲租飽。或曰：布者，以爲席也。租飽，茅裹肉也。”玄謂道布者，爲神所設巾。中霤禮曰：“以功布爲道布，屬干几也。”蒩之言藉也，祭食有當藉者。館所以承蒩，謂若今筐也。主先匰，蒩後館，互言之者，明共主以匰，共蒩以筐，大祝取其主、蒩，陳之，器則退也。士虞禮曰：“苴刌茅長五寸，實于筐，饌于西坫上。”又曰：“祝盥，取苴降，洗之，升，入設于几東席上，東縮。”○匰，音丹。蒩、鉏，並子都反。藉，去聲。租，音緅，又音卷。飽，音苞，又音弭。刌，音忖。"
                },
                {
                    "paragraph": "凡祭事，守瘗。",
                    "zhushu": "瘗，謂若祭地祇有埋牲玉者也。守之者，以祭禮未畢，若有事然。祭禮畢則去之。○瘞，於例反。"
                },
                {
                    "paragraph": "凡喪事，掌巫降之禮。",
                    "zhushu": "降，下也。巫，下神之禮。今世或死旣斂，就巫下禓，其遺禮，○音傷。",
                    "type": 2
                },
                {
                    "paragraph": "男巫，掌望祀、望衍授號，旁招以茅。",
                    "zhushu": "杜子春云：“望衍，謂衍祭也。授號，以所祭之名號授之。旁招以茅，招四方之所望祭者。”玄謂衍讀爲延，聲之誤也。望祀，謂有牲粢盛者。延，進也，謂但用幣致其神。二者詛祝所授𩔖造攻說禬禜之神號，男巫爲之招○衍，音延。"
                },
                {
                    "paragraph": "冬堂贈，無方無筭。",
                    "zhushu": "故書贈爲矰。杜子春云：“矰當爲贈。堂贈，謂逐疫也。無方，四方爲可也。無筭，道里無數，逺益善也。”玄謂冬歲終，以禮送不祥及惡夢皆是也。其行必由堂始。巫與神通言，當東則東，當西則西，可近則近，可逺則逺，無常數。○矰，音曾。"
                },
                {
                    "paragraph": "春招弭，以除疾病。",
                    "zhushu": "招，招福也。杜子春讀弭如彌兵之彌。玄謂弭讀爲敉，字之誤也。敉，安也，安凶禍也。招、敉皆有祀衍之禮。○彌與弭同。"
                },
                {
                    "paragraph": "王弔，則與祝前。",
                    "zhushu": "巫祝前王也。故書前爲先。鄭司農云：“爲先，非是也。”",
                    "type": 2
                },
                {
                    "paragraph": "女巫，掌歲時祓除、釁浴。",
                    "zhushu": "歲時祓除，如今三月上巳如水上之𩔖。釁浴，謂以香薰草藥沐浴。○巳，音祀。"
                },
                {
                    "paragraph": "旱暵，則舞雩。",
                    "zhushu": "使女巫舞旱祭，崇隂也。鄭司農云：“求雨以女巫，故檀弓曰：歲旱，繆公召縣子而問焉，曰：‘吾欲暴巫而奚若？’曰：‘天則不雨，而望之愚婦人，無乃已䟽乎！’”○暵，呼旱反。"
                },
                {
                    "paragraph": "若王后弔，則與祝前。",
                    "zhushu": "女巫與祝前后，如王禮。"
                },
                {
                    "paragraph": "凡邦之大烖，歌哭而請。",
                    "zhushu": "有歌者，有哭者，冀以悲哀感神靈也。",
                    "type": 2
                },
                {
                    "paragraph": "大史，掌建邦之六典，以逆邦國之治，掌灋以逆官府之治，掌則以逆都鄙之治。",
                    "zhushu": "典、則，亦法也。逆，迎也。六典、八法、八則，冢宰所建，以治百官。大史又建焉，以爲王迎受其治也。大史，日官也。春秋傳曰：“天子有日官，諸侯有日御。日官居卿以底日，禮也。日御不失日，以授百官于朝。”居，猶處也。言建六典以處六卿之職。"
                },
                {
                    "paragraph": "凡辨灋者攷焉，不信者刑之。",
                    "zhushu": "謂邦國、官府、都鄙以法爭訟來正之者。○攷，音考。"
                },
                {
                    "paragraph": "凡邦國都鄙及萬民之有約劑者藏焉，以貳六官，六官之所登。",
                    "zhushu": "約劑，要盟之載辭及劵書也。貳，猶副也。藏法與約劑之書，以爲六官之副。其有後事，六官又登焉。"
                },
                {
                    "paragraph": "若約劑亂，則辟灋，不信者刑之。",
                    "zhushu": "謂抵冒盟誓者。辟法者，考案讀其然不。○辟，婢亦反，又芳益反。"
                },
                {
                    "paragraph": "正歲年以序事，頒之于官府及都鄙。",
                    "zhushu": "中數曰歲，朔數曰年。中朔大小不齊，正之以閏，若今時作曆日矣。定四時，以次序授民時之事。春秋傳曰：“閏以正時，時以作事，事以厚生，生民之夲，於是乎在。”○數，所主反。"
                },
                {
                    "paragraph": "頒吿朔于邦國。",
                    "zhushu": "天子班朔于諸侯，諸侯藏之祖廟，至朔，朝于廟，吿而受行之。鄭司農云：“頒讀爲班。班，布也。以十二月朔布吿天下諸侯，故春秋傳曰：‘不書日，官失之也。’”"
                },
                {
                    "paragraph": "閏月，詔王居門終月。",
                    "zhushu": "門，謂路寢門也。鄭司農云：“月令十二月分在靑陽、明堂、緫章、玄堂左右之位，唯閏月無所居，居于門，故於文‘王’在‘門’謂之閏。”"
                },
                {
                    "paragraph": "大祭祀，與執事卜日。",
                    "zhushu": "執事，大卜之屬。與之者，當視墨。"
                },
                {
                    "paragraph": "戒及宿之日，與羣執事讀禮書而協事。",
                    "zhushu": "協，合也。合謂習録所當共之事也。故書協作叶，杜子春云：“叶，協也。書亦或爲協，或爲汁。”"
                },
                {
                    "paragraph": "祭之日，執書以次位常。",
                    "zhushu": "謂校呼之。敎其所當居之處。"
                },
                {
                    "paragraph": "辨事者攷焉，不信者誅之。",
                    "zhushu": "謂扺冒其職事。"
                },
                {
                    "paragraph": "大會同、朝覲，以書協禮事。",
                    "zhushu": "亦先習録之也。"
                },
                {
                    "paragraph": "及將幣之日，執書以詔王。",
                    "zhushu": "將，送也。詔王，告王以禮事。"
                },
                {
                    "paragraph": "大師，抱天時，與大師同車。",
                    "zhushu": "鄭司農云：“大出師，則大史主抱式，以知天時，處吉凶。史官主知天道，故國語曰‘吾非瞽史，焉知天道’。春秋傳曰‘楚有雲如衆赤鳥，夾日以飛，楚子使問諸周大史’。大史主天道。”玄謂瞽即大師。大師，瞽官之長○與？大，音泰。式，音勑，俗音如字。焉，於䖍反。"
                },
                {
                    "paragraph": "大遷國，抱灋以前。",
                    "zhushu": "法，司空營國之法也。抱之以前，當先王至，知諸位處。○先，悉薦反。"
                },
                {
                    "paragraph": "大喪，執灋以涖勸防。",
                    "zhushu": "鄭司農云：“勸防，引六紼。”"
                },
                {
                    "paragraph": "遣之日，讀誄。",
                    "zhushu": "遣，謂祖廟之庭大奠，將行時也。人之道終於此，累其行而讀之，大師又帥瞽廞之而作諡。瞽史知天道，使共其事，言王之誄諡成於天道。○遣，棄戰反。"
                },
                {
                    "paragraph": "凡喪事，攷焉。",
                    "zhushu": "爲有得失。"
                },
                {
                    "paragraph": "小喪，賜諡。",
                    "zhushu": "小喪，卿大夫也。"
                },
                {
                    "paragraph": "凡射事，飾中，舍筭，執其禮事。",
                    "zhushu": "舍，讀曰釋。鄭司農云：“中，所以盛筭也。”玄謂設筭於中，以待射時而取之，中則釋之。鄉射禮曰：“君國中射則皮豎中，於郊則閭中，於竟則虎中。大夫兕中，士鹿中。”天子之中未聞。○舍，音釋。盛，音成。中則釋，丁仲反。竟，音境。",
                    "type": 2
                },
                {
                    "paragraph": "小史，掌邦國之志，奠繫世，辨昭穆。若有事，則詔王之忌諱。",
                    "zhushu": "鄭司農云：“志，謂記也。春秋傳所謂周志，國語所謂鄭書之屬是也。史官主書，故韓宣子聘于魯，觀書大史氏。繫世，謂帝繫、世本之屬是也。小史主定之，瞽矇諷誦之。先王死日爲忌，名爲諱。”故書奠爲帝。杜子春云：“帝當爲奠，奠讀爲定，書帝亦或爲奠。”玄謂王有事祈祭於其廟。○奠，音定。繫，戶計反。"
                },
                {
                    "paragraph": "大祭祀，讀禮灋，史以書敘昭穆之俎簋。",
                    "zhushu": "讀禮法者，大史與羣執事。史，此小史也。言讀禮法者，小史敘俎簋以爲節。故書簋或爲几。鄭司農云：“几讀爲軌，書亦或爲簋，古文也。大祭祀，小史主敘其昭穆，以其主定繫世。祭祀，史主敘其昭穆，次其俎簋，故齊景公疾，欲誅於祝史。”玄謂俎簋，牲與黍稷，以書次之，校比之。○昭，之遥反，或音韶。比，毗志反。"
                },
                {
                    "paragraph": "大喪，大賔客，大會同，大軍旅，佐大史。凡國事之用禮灋者，掌其小事。卿大夫之喪，賜諡、讀誄。",
                    "zhushu": "其讀誄，亦以大史賜諡爲節，事相成。"
                },
                {
                    "paragraph": "馮相氏掌十有二歲，十有二月，十有二辰，十日，二十有八星之位，辯其敘事，以會天位。",
                    "zhushu": "歲，謂大歲。歲星與日同次之月，斗所建之辰。樂說說歲星與日常應大歲月建以見，然則今曆大歲非此也。歲、日、月、辰、星、宿之位，謂方面所在。辯其敘事，謂若仲春辯秩東作，仲夏辯秩南譌，仲秋辯秩西成，仲冬辯在朔易。會天位者，合此歲、日、月、辰、星、宿五者，以爲時事之𠋫，若今曆日大歲在某月某日某甲朔日直某也。國語曰：“王合位于三五。”孝經說曰：“故勑以天期四時，節有晩早，趣勉趣時，無失天位。”皆由此術云。○馮，音慿。相，息亮反。譌，五和反。直，音值。"
                },
                {
                    "paragraph": "冬夏致日，春秋致月，以辯四時之敘。",
                    "zhushu": "冬至，日在牽牛，景丈三尺。夏至，日在東井，景尺五寸。此長短之極，極則氣至，冬無𠎝陽，夏無伏隂。春分日在婁，秋分日在角，而月弦於牽牛、東井，亦以其景知氣至不。春秋冬夏氣皆至，則是四時之敘正矣。",
                    "type": 2
                },
                {
                    "paragraph": "保章氏，掌天星，以志星辰日月之變動，以觀天下之遷，辨其吉凶。",
                    "zhushu": "志，古文識。識，記也。星，謂五星。辰，日月所會。五星有贏、縮、圜、角，日有薄、食、暈、珥，月有虧、盈、朓、側、匿之變。七者右行列舍，天下禍福變移所在皆見焉。○識，音志，又音試。朓，他了反。晦而月見西方。匿，女力反，又吐則反。朔而月見東方，曰側匿。"
                },
                {
                    "paragraph": "以星土辨九州之地，所封封域皆有分星，以觀妖祥。",
                    "zhushu": "星土，星所主土也。封，猶界也。鄭司農說星土以春秋傳曰“參爲晉星”“商主大火”，國語曰“歲之所在，則我有周之分野”之屬是也。玄謂大界則曰九州，州中諸國中之封域，於星亦有分焉。其書亡矣，堪輿雖有郡國所入度，非古數也。今其存可言者，十二次之分也。星紀，吳越也；玄枵，齊也；娵訾，衞也；降婁，魯也；大梁，趙也；實沈，晉也；鶉首，秦也；鶉火，周也；鶉尾，楚也；壽星，鄭也；大火，宋也；析木，燕也。此分野之妖祥，主用客星彗孛之氣爲象。○分，扶問反。參，所林反。娵，子須反。訾，子斯反。降，戶江反。彗，似歲反，又息遂反。孛，音佩。"
                },
                {
                    "paragraph": "以十有二歲之相，觀天下之妖祥。",
                    "zhushu": "歲，謂太歲，歲星與日同次之月，斗所建之辰也。歲星爲陽，右行於天；大歲爲隂，左行於地，十二歲而小周。其妖祥之占，甘氏歲星經，其遺象也。鄭司農云：“大歲所在，歲星所居。春秋傳曰‘越得歲而呉伐之，必受其凶’之屬是也。”○相，息亮反。"
                },
                {
                    "paragraph": "以五雲之物，辨吉凶、水旱降豐荒之祲象。",
                    "zhushu": "物，色也。視日旁雲氣之色。降，下也，知水旱所下之國。鄭司農云：“以二至二分觀雲色，靑爲蟲，白爲喪，赤爲兵荒，黑爲水，黃爲豐。故春秋傳曰：‘凡分至啓閉，必書雲物，爲備故也。’故曰凡此五物，以詔救政。”"
                },
                {
                    "paragraph": "以十有二風察天地之和，命乖别之妖祥。",
                    "zhushu": "十有二辰皆有風，吹其律以知和不，其道亡矣。春秋襄十八年，楚師伐鄭，師曠曰：“吾驟歌北風，又歌南風，南風不競，多死聲，楚必無功。”是時楚師多凍，其命乖别審矣。"
                },
                {
                    "paragraph": "凡此五物者，以詔救政，訪序事。",
                    "zhushu": "訪，謀也。見其象則當豫爲之備，以詔王救其政，且謀今歲天時占相所宜，次序其事。",
                    "type": 2
                },
                {
                    "paragraph": "內史，掌王之八枋之灋，以詔王治：一曰爵，二曰禄，三曰廢，四曰置，五曰殺，六曰生，七曰予，八曰奪。",
                    "zhushu": "大宰旣以詔王，內史又居中貳之。○枋，兵病反。"
                },
                {
                    "paragraph": "執國灋及國令之貳，以攷政事，以逆會計。",
                    "zhushu": "國法，六典、八法、八則。"
                },
                {
                    "paragraph": "掌敘事之灋，受納訪，以詔王聽治。",
                    "zhushu": "敘，六敘也。納訪，納謀於王也。六敘，六曰以敘聽其情。"
                },
                {
                    "paragraph": "凡命諸侯及孤卿大夫，則策命之。",
                    "zhushu": "鄭司農說以春秋傳曰“王命內史興父策命晉侯爲侯伯”。策，謂以簡策書王命，其文曰：“王謂叔父，敬服王命，以綏四國，糾逖王慝。”晉侯三辭，從命，受策以出。"
                },
                {
                    "paragraph": "凡四方之事書，內史讀之。",
                    "zhushu": "若今尙書入省事。"
                },
                {
                    "paragraph": "王制禄，則贊爲之，以方出之。",
                    "zhushu": "贊爲之，爲之辭也。鄭司農云：“以方出之，以方版書而出之。上農夫食九人，其次食八人，其次食七人，其次食六人，下農夫食五人。庶人在官者，其禄以是爲差。諸侯之下士視上農夫，禄足以代其耕也。中士倍下士，上士倍中士，下大夫倍上士。卿四大夫禄，君十卿禄。”杜子春云：“方，直謂今時牘也。”玄謂王制曰：“王之三公視公侯，卿視伯，大夫視子男，元士視附庸。”"
                },
                {
                    "paragraph": "賞賜，亦如之。內史掌書王命，遂貳之。",
                    "zhushu": "副寫藏之。",
                    "type": 2
                },
                {
                    "paragraph": "外史掌書外令，",
                    "zhushu": "王令下畿外。"
                },
                {
                    "paragraph": "掌四方之志，",
                    "zhushu": "志，記也。謂若魯之春秋，晉之乘，楚之檮杌。"
                },
                {
                    "paragraph": "掌三皇五帝之書，",
                    "zhushu": "楚靈王所謂三墳、五典。"
                },
                {
                    "paragraph": "掌達書名于四方。",
                    "zhushu": "謂若堯典、禹貢，達此名使知之。或曰：古曰名，今曰字，使四方知書之文字，得能讀之。"
                },
                {
                    "paragraph": "若以書使于四方，則書其令。",
                    "zhushu": "書王令以授使者。",
                    "type": 2
                },
                {
                    "paragraph": "御史，掌邦國都鄙及萬民之治令，以贊冢宰。",
                    "zhushu": "王所以治之令，冢宰掌王治。"
                },
                {
                    "paragraph": "凡治者受灋令焉。",
                    "zhushu": "爲書寫其治之法令，來受則授之。"
                },
                {
                    "paragraph": "掌贊書。",
                    "zhushu": "王有命，當以書致之，則贊爲辭，若今尙書作詔文。"
                },
                {
                    "paragraph": "凡數從政者。",
                    "zhushu": "自公卿以下至胥徒凡數，及其見在空缺者。鄭司農讀言“掌贊書數”。書數者，經禮三百，曲禮三千，法度皆在。玄以爲不辭，故改之云。○數，所主反。",
                    "type": 2
                },
                {
                    "paragraph": "巾車，掌公車之政令，辨其用與其旗物而等敘之，以治其出入。",
                    "zhushu": "公，猶官也。用，謂祀賔之屬。旗物，大常以下。等敘之，以封同姓異姓之次敘。"
                },
                {
                    "paragraph": "王之五路：一曰玉路，錫，樊纓十有再就，建大常十有二斿，以祀；",
                    "zhushu": "王在焉曰路。玉路，以玉飾諸末。錫，馬面當盧刻金爲之，所謂鏤錫也。樊，讀如鞶帶之鞶，謂今馬大帶也。鄭司農云：“纓，謂當胷。士喪禮下篇曰‘馬纓三就’。禮家說曰：纓當胷，以削革爲之。三就，三重三匝也。”玄謂纓，今馬鞅。玉路之樊及纓，皆以五采罽飾之十二就。就，成也。太常，九旗之畫日月者，正幅爲縿，斿則屬焉。○錫，音陽。樊，步干反。斿，音留。鞶，步干反。重，直龍反。罽，居例反。縿，所銜反，又所廉反。屬，音燭。"
                },
                {
                    "paragraph": "金路，鉤，樊纓九就，建大旂，以賔，同姓以封；",
                    "zhushu": "金路，以金飾諸末。鉤，婁頷之鉤也。金路無錫有鉤，亦以金爲之。其樊及纓，以五采罽飾之而九成。大旂，九旗之畫交龍者。以賔，以會賔客。同姓以封，謂王子母弟率以功德出封，雖爲侯伯，其畫服猶如上公，若魯、衞之屬。其無功德，各以親䟽食采畿內而已。故書鉤爲拘，杜子春讀爲鉤。○旂，其依反。賔，如字，又方刃反。頷，戶感反。率，音律，又音𩔖。"
                },
                {
                    "paragraph": "象路，朱，樊纓七就，建大赤，以朝，異姓以封；",
                    "zhushu": "象路，以象飾諸末。象路無鉤，以朱飾勒而已。其樊及纓以五采罽飾之而七成。大赤，九旗之通帛。以朝，以日視朝。異姓，王甥舅。"
                },
                {
                    "paragraph": "革路，龍勒，條纓五就，建大白，以即戎，以封四衞；",
                    "zhushu": "革路，鞔之以革而漆之，無他飾。龍，駹也。以白黑飾韋，雜色爲勒。條，讀爲絛。其樊及纓以絛絲飾之而五成。不言樊字，蓋脫爾。以此言絛，知玉路、金路、象路飾樊纓皆不用金、玉、象矣。大白，殷之旗，猶周大赤，蓋象正色也。即戎，謂兵事。四衞，四方諸侯守衞者，蠻服以內。○龍，如字，又音尨。條，他刀反。鞔，莫于反。"
                },
                {
                    "paragraph": "木路，前樊鵠纓，建大麾，以田，以封蕃國。",
                    "zhushu": "木路，不輓以革，漆之而巳。前，讀爲緇翦之翦。翦，淺黑也。木路無龍勒，以淺黑飾韋爲樊，鵠色飾韋爲纓。不言就數，飾與革路同。大麾不在九旗中，以正色言之則黑，夏后氏所建。田，四時田獵。蕃國，謂九州之外夷服、鎭服、蕃服。杜子春云：“鵠或爲結。”○前，依注作翦，子踐反。鵠，戶篤反。"
                },
                {
                    "paragraph": "王后之五路：重翟，錫面朱緫；厭翟，勒面繢緫；安車，彫面鷖緫，皆有容蓋；",
                    "zhushu": "重翟，重翟雉之羽也。厭翟，次其羽使相迫也。勒面，謂以如王龍勒之韋，爲當面飾也。雕者，畫之，不龍其韋。安車，坐乘車，凡婦人車皆坐乘。故書朱緫爲䌆，鷖或作繄。鄭司農云：“錫，馬面錫。䌆當爲緫，書亦或爲緫。鷖讀爲鳧鷖之鷖。鷖緫者，靑黑色，以繒爲之，緫著馬勒直兩耳與兩鑣。容，謂幨車，山東謂之裳幃，或曰潼容。”玄謂朱緫、繢緫，其施之如鷖緫，車衡輨亦宜有焉。繢，畫文也。蓋，如今小車蓋也。皆有容有蓋，則重翟、厭翟謂蔽也。重翟，后從王祭祀所乘；厭翟，后從王賔饗諸侯所乘。安車無蔽，后朝見於王所乘，謂去飾也。詩國風碩人曰“翟蔽以朝”，謂諸侯夫人始來，乘翟蔽之車以朝見於君，盛之也。此翟蔽蓋厭翟也。然則王后始來乘重翟乎？○重，直龍反。緫，作動反。厭，於涉反。繢，戶對反。鷖，烏兮反，又烏計反。乘，繩證反，下同，或如字。䌆，戚云檢字林、蒼雅及說文皆無此字，衆家亦不見有音者，李音兵廢反。著，直略反。鑣，表驕反。幨，昌廉反。潼，音同。輨，音管，一胡瞎反。蔽，音弗，一必世反。去飾，起呂反，下“去戈”“去毛”同。"
                },
                {
                    "paragraph": "翟車，貝面，組緫，有握；",
                    "zhushu": "翟車，不重不厭，以翟飾車之側爾。貝面，具飾勒之當面也。有握，則此無蓋矣，如今軿車是也，后所乘以出桑。○握，音屋，又烏學反。軿，薄經反。"
                },
                {
                    "paragraph": "輦車，組輓，有翣，羽蓋。",
                    "zhushu": "輦車不言飾，后居宮中從容所乘，但漆之而已。爲輇輪，人輓之以行。有翣，所以禦風塵。以羽作小蓋，爲翳日也。故書翣爲䭷，杜子春云：“當爲翣，書亦或爲𣰌。”○組，音祖。輓，音晚。翣，所甲反。從，七容反。輇，市專反。翳，烏帝反。䭷、𣰌，竝音獵。䭷，或音毛。"
                },
                {
                    "paragraph": "王之喪車五乘：木車，蒲蔽，犬𧜀，尾櫜，䟽飾，小服皆䟽；",
                    "zhushu": "木車，不漆者。鄭司農云：“蒲蔽，謂蠃蘭車以蒲爲蔽，天子喪服之車，漢儀亦然。犬𧜀，以犬皮爲覆笭。”故書䟽爲揟，杜子春讀揟爲沙。玄謂蔽，車旁禦風塵者。犬，白犬皮。旣以皮爲覆笭，又以其尾爲戈㦸之弢。麤布飾二物之側爲之縁，若攝服云。服，讀爲菔。小菔，刀劒短兵之衣。此始遭喪所乘，爲君之道尙微，備姦臣也。書曰“以虎賁百人逆子釗”，亦爲備焉。○乘，繩證反。𧜀，莫歷反。櫜，音羔，又姑道反。蠃，魯火反，又音果。笭，力丁反，又音冷。揟，思如反。弢，吐刀反。縁，恱絹反。菔，音服。賁，音奔。釗，古堯反，又音昭。"
                },
                {
                    "paragraph": "素車，棼蔽，犬𧜀，素飾，小服皆素；",
                    "zhushu": "素車，以白土堊車也。棼，讀爲薠。薠麻以爲蔽，其𧜀服以素繒爲縁。此卒哭所乘，爲君之道益著，在車可以去戈㦸。○棼，音蕡。堊，烏路反，又烏洛反。薠，音蕡。"
                },
                {
                    "paragraph": "薻車，薻蔽，鹿淺𧜀，革飾；",
                    "zhushu": "故書藻作𨎮。杜子春𨎮讀爲華藻之藻，直謂華藻也。玄謂薻，水草，蒼色。以蒼土堊車，以蒼繒爲蔽也。鹿淺𧜀，以鹿夏皮爲覆笭，又以所治去毛者縁之。此旣練所乘。○𨎮，音緫，又音藻，又倉會反。"
                },
                {
                    "paragraph": "駹車，雚蔽，然𧜀，髤飾；",
                    "zhushu": "故書駹作龍，髤爲軟。杜子春云：“龍讀爲駹，軟，讀爲桼垸之桼，直謂髤桼也。”玄謂駹車，邊側有桼飾也。雚，細葦席也，以爲蔽者，漆則成籓，即吉也。然，果然也。髤，赤多黑少之色韋也。此大祥所乘。○雚，音丸。髤，香求反，音次。桼，音七。垸，胡翫反。"
                },
                {
                    "paragraph": "漆車，藩蔽，豻𧜀，雀飾。",
                    "zhushu": "漆車，黑車也。藩，今時小車藩，桼席以爲之。豻，胡犬。雀，黑多赤少之色韋也。此禫所乘。○豻，五旦反。禫，直感反。"
                },
                {
                    "paragraph": "服車五乘：孤乘夏篆，卿乘夏縵，大夫乘墨車，士乘棧車，庶人乘役車。",
                    "zhushu": "服車，服事者之車。故書夏篆爲夏縁。鄭司農云：“夏，赤也。縁，縁色。或曰：夏篆，篆讀爲圭瑑之瑑。夏篆，轂有約也。”玄謂夏篆，五采畫轂約也。夏縵，亦五采畫，無瑑爾。墨車不畫也。棧車，不革輓而漆之。役車，方箱，可載在器，以共役。○篆，直轉反。縵，莫干反。棧，才産反，又仕板反。約，如字，又於貌反。"
                },
                {
                    "paragraph": "凡良車、散車不在等者，其用無常。",
                    "zhushu": "給遊燕及恩惠之賜。不在等者，謂若今輜車後戶之屬，作之有功有沽。○散，素旱反。輜，側其反。沽，音古。"
                },
                {
                    "paragraph": "凡車之出入，歲終則會之。",
                    "zhushu": "計其完敗多少。"
                },
                {
                    "paragraph": "凡賜闕之，",
                    "zhushu": "完敗不計。"
                },
                {
                    "paragraph": "毀折，入齎于職幣。",
                    "zhushu": "計所傷敗入其直。杜子春云：“齎讀爲資，資，謂財也。乘官車毀折者，入財以償繕治之直。”○齎，音咨。償，時讓反。"
                },
                {
                    "paragraph": "大喪，飾遣車，遂廞之，行之。",
                    "zhushu": "廞，興也，謂陳駕之。行之，使人以次舉之以如墓也。遣車，一曰鸞車。○遣，弃戰反。"
                },
                {
                    "paragraph": "及葬，執蓋從車，持旌。",
                    "zhushu": "從車，隨柩路。持蓋與旌者，王平生時車建旌，雨則有蓋。今蜃車無蓋，執而隨之，象生時有也。所執者銘旌。○從，才用反。"
                },
                {
                    "paragraph": "及墓，嘑啓關，陳車。",
                    "zhushu": "關，墓門也。車，貳車也。士喪禮下篇曰：“車至道左，北面立，東上。”"
                },
                {
                    "paragraph": "小喪，共匶路與其飾。",
                    "zhushu": "柩路，載柩車也。飾，棺飾也。"
                },
                {
                    "paragraph": "歲時更續，共其弊車。",
                    "zhushu": "故書更續爲受讀。杜子春云：“受當爲更，讀當爲續。更續，更受新。共其弊車，歸其故弊車也。”玄謂俱受新耳。更，易其舊。續，續其不任用。共其弊車，巾車旣更續之，取其弊車，共於車人，材或有中用之。○弊，婢世反。任，音壬。"
                },
                {
                    "paragraph": "大祭祀，鳴鈴以應雞人。",
                    "zhushu": "雞人主呼旦，鳴鈴以和之，聲且警衆。必使鳴鈴者，車有和鸞相應和之象。故書鈴或作軨，杜子春云：“當爲鈴。”○和，胡卧反，下同。警，音景。軨，音零，又音領。",
                    "type": 2
                },
                {
                    "paragraph": "典路，掌王及后之五路，辨其名物與其用說。",
                    "zhushu": "用，謂將有朝祀之事而駕之。鄭司農云：“說，謂舍車也。春秋傳曰：‘雞鳴而駕，日中而說。’用，謂所宜用。”○說，書銳反，注及下同。"
                },
                {
                    "paragraph": "若有大祭祀，則出路，贊駕說。",
                    "zhushu": "出路，王當乘之。贊駕說，贊僕與趣馬也。○趣，倉口反。"
                },
                {
                    "paragraph": "大喪、大賔客，亦如之。",
                    "zhushu": "亦出路當陳之。鄭司農說以書顧命曰：“成王崩，康王旣陳先王寶器。”又曰：“大路在賔階面，贅路在阼階面，先路在左塾之前，次路在右塾之前。”漢朝上計律，陳屬車於庭，故曰大喪、大賔客亦如之。○贅，章銳反。屬，音燭。"
                },
                {
                    "paragraph": "凡會同、軍旅、弔于四方，以路從。",
                    "zhushu": "王出，於事無常，王乘一路，典路以其餘路從行，亦以華國。○從，才用反。",
                    "type": 2
                },
                {
                    "paragraph": "車僕，掌戎路之萃，廣車之萃，闕車之萃，苹車之萃，輕車之萃。",
                    "zhushu": "萃，猶副也。此五者皆兵車，所謂五戎也。戎路，王在軍所乘也。廣車，橫陳之車也。闕車，所用補闕之車也。苹，猶屏也，所用對敵自蔽隱之車也。輕車，所用馳敵致師之車也。春秋傳曰“公喪戎路”，又曰“其君之戎，分爲二廣”，則諸侯戎路、廣車也。又曰“帥斿闕四十乘”。孫子八陳有苹車之陳，又曰“馳車千乘”。五者之制及萃數，未盡聞也。書曰“武王戎車三百兩”。故書苹作平。杜子春云：“苹車當爲軿車，其字當爲萃，書亦或爲萃。”○萃，七內反，下同。廣，古曠反。苹，薄經反，又薄田反。輕，遣政反。陳，直刃反。屏，并領反，又薄經反。軿，薄經反。"
                },
                {
                    "paragraph": "凡師，共革車，各以其萃。",
                    "zhushu": "五戎者共其一，以爲王，優尊者所乘也，而萃各從其元焉。"
                },
                {
                    "paragraph": "會同，亦如之。",
                    "zhushu": "巡守及兵車之會，則王乘戎路。乘車之會，王雖乘金路，猶共以從，不失備也。"
                },
                {
                    "paragraph": "大喪，廞革車。",
                    "zhushu": "言興革車，則遣車不徒戎路，廣、闕、苹、輕皆有焉。"
                },
                {
                    "paragraph": "大射，共三乏。",
                    "zhushu": "鄭司農云：“乏，讀爲匱乏之乏。”",
                    "type": 2
                },
                {
                    "paragraph": "司常，掌九旗之物名，各有屬，以待國事。日月爲常，交龍爲旂，通帛爲旜，雜帛爲物，熊虎爲旗，鳥隼爲𣄣，龜蛇爲旐，全羽爲旞，析羽爲旌。",
                    "zhushu": "物名者，所畫異物則異名也。屬，謂徽識也，大傳謂之徽號。今城門僕射所被及亭長著絳衣，皆其舊象。通帛，謂大赤，從周正色，無飾。雜帛者，以帛素飾其側。白，殷之正色。全羽、析羽，皆五采繫之於旞旌之上，所謂注旄於干首也。凡九旗之帛皆用絳。○旜，之然反。隼，息允反。旟，音餘。旐，音兆。旞，音遂。識，式志反，又音志，又昌志反。"
                },
                {
                    "paragraph": "及國之大閱，贊司馬頒旗物：王建大常，諸侯建旂，孤卿建旜，大夫士建物，師都建旗，州里建𣄣，縣鄙建旐，道車載旞，斿車載旌。",
                    "zhushu": "仲冬，敎大閱，司馬主其禮。自王以下治民者，旗畫成物之象。王畫日月，象天明也。諸侯畫交龍，一象其升朝，一象其下復也。孤卿不畫，言奉王之政敎而已。大夫士雜帛，言以先王正道佐職也。師都，六郷六遂大夫也。謂之師都，都，民所聚也。畫熊虎者，郷遂出軍賦，象其守猛，莫敢犯也。州里、縣鄙，郷遂之官，互約言之。鳥隼，象其勇捷也。龜蛇，象其扞難辟害也。道車，象路也，王以朝夕燕出入。斿車，木路也，王以田以鄙。全羽、析羽五色，象其文德也。大閱，王乘戎路，建大常焉。玉路、金路不出。○閱，音恱。難，乃旦反。辟，音避。"
                },
                {
                    "paragraph": "皆畫其象焉，官府各象其事，州里各象其名，家各象其號。",
                    "zhushu": "事、名、號者，徽識，所以題别衆臣，樹之於位，朝各就焉。覲禮曰：“公、侯、伯、子、男，皆就其旂而立。”此其𩔖也。或謂之事，或謂之名，或謂之號，異外內也。三者旌旗之細也。士喪禮曰：“爲銘各以其物。亡則以緇，長半幅，赬末，長終幅，廣三寸，書名於末。”此蓋其制也。徽識之書，則云某某之事，某某之名，某某之號，今大閱禮象而爲之。兵，凶事，若有死事者，亦當以相别也。杜子春云：“畫當爲書。”玄謂畫，畫雲氣也。異於在國軍事之飾。○亡，音無。"
                },
                {
                    "paragraph": "凡祭祀，各建其旗。",
                    "zhushu": "王祭祀之車則玉路。"
                },
                {
                    "paragraph": "會同、賔客，亦如之，置旌門。",
                    "zhushu": "賔客、朝覲、宗遇，王乘金路；巡守、兵車之會，王乘戎路，皆建其大常。掌舍職曰“爲帷宮，設旌門”。"
                },
                {
                    "paragraph": "大喪，共銘旌，",
                    "zhushu": "銘旌，王則大常也。士喪禮曰“爲銘各以其物”。"
                },
                {
                    "paragraph": "建廞車之旌。及葬，亦如之。",
                    "zhushu": "葬云建之，則行廞車解說之。○說，吐活反。"
                },
                {
                    "paragraph": "凡軍事，建旌旗；及致民，置旗，弊之。",
                    "zhushu": "始置旗以致民，民至，仆之，誅後至者。○弊，婢世反，又薄計反。仆，薄北反，一音赴。"
                },
                {
                    "paragraph": "甸，亦如之。凡射，共獲旌",
                    "zhushu": "。獲旌，獲者所持旌。○甸，音田。獲，如字，一胡霸反。"
                },
                {
                    "paragraph": "歲時，共更旌。",
                    "zhushu": "取舊子新。",
                    "type": 2
                },
                {
                    "paragraph": "都宗人，掌都祭祀之禮。凡都祭祀，致福于國，",
                    "zhushu": "都或有山川及因國無主九皇六十四民之祀，王子弟則立其祖王之廟，其祭祀，王皆賜禽焉。主其禮者，警戒之，糾其戒具。其來致福，則帥而以造祭僕。"
                },
                {
                    "paragraph": "正都禮與其服。",
                    "zhushu": "禁，督其違失者。服，謂衣服及宮室、車旗。"
                },
                {
                    "paragraph": "若有寇戎之事，則保羣神之壝。",
                    "zhushu": "守山川、丘陵、墳衍之壇域。○壝，唯癸反，又欲鬼反。"
                },
                {
                    "paragraph": "國有大故，則令禱祠；旣祭，反命于國。",
                    "zhushu": "令，令都之有司也。祭，謂報塞也。反命，還白王。○禱，丁老反，一丁報反。塞，西代反。"
                },
                {
                    "paragraph": "家宗人掌家祭祀之禮，凡祭祀，致福。",
                    "zhushu": "大夫采地之所祀與都同。若先王之子孫，亦有祖廟。"
                },
                {
                    "paragraph": "國有大故，則令禱祠，反命。祭亦如之。",
                    "zhushu": "以王命令禱祠，歸白王；於獲福，又以王命令祭之，還又反命。"
                },
                {
                    "paragraph": "掌家禮與其衣服、宮室、車旗之禁令。",
                    "zhushu": "掌亦正也。不言寇戎保羣神之壝，則都家自保之。都宗人所保者，謂王所祀明矣。",
                    "type": 2
                },
                {
                    "paragraph": "凡以神仕者，掌三辰之灋，以猶鬼神示之居，辨其名物。",
                    "zhushu": "猶，圖也。居，謂坐也。天者，羣神之精，日、月、星、辰其著位也。以此圖天神、人鬼、地祇之坐者，謂布祭衆寡與其居句。孝經說郊祀之禮曰：“燔燎掃地，祭牲繭栗，或象天酒旗坐星，廚倉具黍稷布席，極敬心也。”言郊之布席，象五帝坐。禮祭宗廟，序昭穆，亦又有似虚危，則祭天圜丘象北極，祭地方澤象后妃，及社稷之席，皆有明法焉。國語曰：“古者民之精爽不攜貳者，而又能齊肅中正，其知能上下比義，其聖能光逺宣朗，其明能光照之，其聦能聽徹之，如是則神明降之，在男曰覡，在女曰巫。是之使制神之處位次主，而爲之牲器時服。”巫旣知神如此，又能居以天法，是以聖人用之。今之巫祝，旣闇其義，何明之見？何法之行？正神不降，或於淫厲，苟貪貨食，遂誣人神，令此道滅，痛矣！○居句，紀慮反，下紀具反。繭，工典反。齊，側皆反。知音智。覡，胡歷反，又胡隔反。"
                },
                {
                    "paragraph": "以冬日至致天神人鬼，以夏日至致地示物鬽，以禬國之凶荒、民之札喪。",
                    "zhushu": "天、人，陽也。地、物，隂也。陽氣升而祭鬼神，隂氣升而祭地祇物鬽，所以順其爲人與物也。致人鬼於祖廟，致物鬽於墠壇，蓋用祭天地之明日。百物之神曰鬽。春秋傳曰“螭鬽魍魎”。杜子春云：“禬，除也。”玄謂此禬讀如潰癕之潰。○鬽，眉秘反。禬，胡對反，又戶外反。札，側八反，又音截。墠，音善。螭，勑知反。"
                }
            ]
        },
        {
            "name": "夏官司馬第七",
            "paragraphs": [
                {
                    "paragraph": "夏官司馬第七",
                    "zhushu": "",
                    "type": 1
                },
                {
                    "paragraph": "惟王建國，辨方正位，體國經野，設官分職，以爲民極。乃立夏官司馬，使帥其屬而掌邦政，以佐王平邦國。",
                    "zhushu": "政，正也，所以正不正者也。孝經說曰：“政者，正也，正德名以行道。”"
                },
                {
                    "paragraph": "政官之屬：大司馬，卿一人。小司馬，中大夫二人。軍司馬，下大夫四人。輿司馬，上士八人。行司馬，中士十有六人。旅下士三十有二人。府六人，史十有六人，胥三十有二人，徒三百有二十人。",
                    "zhushu": "輿，衆也。行，謂軍行列。晉作六軍而有三行，取名於此。"
                },
                {
                    "paragraph": "凡制軍，萬有二千五百人爲軍。王六軍，大國三軍，次國二軍，小國一軍，軍將皆命卿；二千有五百人爲師，師帥皆中大夫；五百人爲旅，旅帥皆下大夫；百人爲卒，卒長皆上士；二十五人爲兩，兩司馬皆中士；五人爲伍，伍皆有長。",
                    "zhushu": "軍、師、旅、卒、兩、伍，皆衆名也。伍一比，兩一閭，卒一族，旅一黨，師一州，軍一鄉，家所出一人。將、帥、長、司馬者，其師吏也。言軍將皆命卿，則凡軍帥不特置，選於六官、六郷之吏。自郷以下，德任者使兼官焉。鄭司農云：“王六軍，大國三軍，次國二軍，小國一軍。故春秋傳有大國、次國、小國。又曰：‘成國不過半天子之軍。周爲六軍，諸侯之大者三軍可也。’詩大雅常武曰：‘赫赫明明，王命卿士，南仲大祖，大師皇父，整我六師，以脩我戎。旣儆旣戒，惠此南國。’大雅文王曰：‘周王于邁，六師及之。’此周爲六軍之見于經也。春秋傳曰：‘王使虢公命曲沃伯以一軍爲晉侯。’此小國一軍之見千傳也。百人爲卒，二十五人爲兩，故春秋傳曰：‘廣有一卒，卒偏之兩。’”○將，子匠反，凡“軍將”“將帥”之𩔖放此。帥，所𩔖反，下皆同。卒，子忽反，後皆同。長，丁丈反，卷內不出者放此。比，毗志反。大祖，音泰，下“大師”“大僕”同。儆，京領反。廣，光浪反。"
                },
                {
                    "paragraph": "一軍則二府，六史，胥十人，徒百人。",
                    "zhushu": "",
                    "type": 2
                },
                {
                    "paragraph": "司勲，上士二人，下士四人，府二人，史四人，胥二人，徒二十人。",
                    "zhushu": "故書勲作勛。鄭司農云：“勛讀爲勲。勲，功也。此官主功賞，故曰掌六郷賞地之法，以等其功。”○勛，香云反，又音訓。",
                    "type": 2
                },
                {
                    "paragraph": "馬質，中士二人，府一人，史二人，賈四人，徒八人。",
                    "zhushu": "質，平也，主買馬，平其大小之賈直。○賈，音嫁，注及下同。",
                    "type": 2
                },
                {
                    "paragraph": "量人，下士二人，府一人，史四人，徒八人。",
                    "zhushu": "量，猶度也，謂以丈尺度地。○量，音亮，或音良，下同。度，待洛反，下同。",
                    "type": 2
                },
                {
                    "paragraph": "小子，下士二人，史一人，徒八人。",
                    "zhushu": "小子，主祭祀之小事。",
                    "type": 2
                },
                {
                    "paragraph": "羊人，下士二人，史一人，賈二人，徒八人。",
                    "zhushu": "",
                    "type": 2
                },
                {
                    "paragraph": "司爟，下士二人，徒六人。",
                    "zhushu": "故書爟爲燋。杜子春云：“燋當爲爟，書亦或爲爟，爟爲私火。”玄謂爟讀如“予若觀火”之觀，今燕俗名湯𤍠爲觀，則爟火謂𤍠火與？○爟，古喚反。燋，哉約反，又音灼。觀，古喚反，下同。與，音餘。",
                    "type": 2
                },
                {
                    "paragraph": "掌固，上士二人，下士八人，府二人，史四人，胥四人，徒四十人。",
                    "zhushu": "固，國所依阻者也。國曰固，野曰險。易曰：“王公設險，以守其國。”",
                    "type": 2
                },
                {
                    "paragraph": "司險，中士二人，下士四人，史二人，徒四十人。",
                    "zhushu": "",
                    "type": 2
                },
                {
                    "paragraph": "掌疆，中士八人，史四人，胥十有六人，徒百有六十人。",
                    "zhushu": "疆，界也。",
                    "type": 2
                },
                {
                    "paragraph": "𠋫人，上士六人，下士十有二人，史六人，徒百有二十人。",
                    "zhushu": "𠋫，𠋫迎賔客之來者。",
                    "type": 2
                },
                {
                    "paragraph": "環人，下士六人，史二人，徒十有二人。",
                    "zhushu": "環，猶郤也，以勇力卻敵。○環，戸關反，又戸串反。",
                    "type": 2
                },
                {
                    "paragraph": "挈壷氏，下士六人，史二人，徒十有二人。",
                    "zhushu": "挈，讀如絜髮之絜。壷，盛水器也，世主挈壷水以爲漏。○挈，苦結反，一音結，又戶結反。",
                    "type": 2
                },
                {
                    "paragraph": "射人，下大夫二人，上士四人，下士八人，府二人，史四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "服不氏，下士一人，徒四人。",
                    "zhushu": "服不，服不服之獸者。",
                    "type": 2
                },
                {
                    "paragraph": "射鳥氏，下士一人，徒四人。",
                    "zhushu": "○射，食亦反。",
                    "type": 2
                },
                {
                    "paragraph": "羅氏，下士一人，徒八人。",
                    "zhushu": "能以羅罔搏鳥者。郊特牲曰：“大羅氏，天子之掌鳥獸者。”",
                    "type": 2
                },
                {
                    "paragraph": "掌畜，下士二人，史二人，胥二人，徒二十人。",
                    "zhushu": "畜，謂斂而養之。○畜，許六反，又許又反。",
                    "type": 2
                },
                {
                    "paragraph": "司士，下大夫二人，中士六人，下士十有二人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "諸子，下大夫二人，中士四人，府二人，史二人，胥二人，徒二十人。",
                    "zhushu": "諸子，主公卿大夫士之子者，或曰庶子。",
                    "type": 2
                },
                {
                    "paragraph": "司右，上士二人，下士四人，府四人，史四人，胥八人，徒八十人。",
                    "zhushu": "右，謂有勇力之士，充王車右。",
                    "type": 2
                },
                {
                    "paragraph": "虎賁氏，下大夫二人，中士十有二人，府二人，史八人，胥八十人，虎士八百人。",
                    "zhushu": "不言徒，曰虎士，則虎士徒之選有勇力者。○賁，音奔，下同。",
                    "type": 2
                },
                {
                    "paragraph": "旅賁氏，中士二人，下士十有六人，史二人，徒八人。",
                    "zhushu": "",
                    "type": 2
                },
                {
                    "paragraph": "節服氏，下士八人，徒四人。",
                    "zhushu": "世爲王節所衣服。○爲，于僞反。",
                    "type": 2
                },
                {
                    "paragraph": "方相氏，狂夫四人。",
                    "zhushu": "方相，猶言放想，可畏怖之貌。○放，方丈反。",
                    "type": 2
                },
                {
                    "paragraph": "大僕，下大夫二人。小臣，上士四人。",
                    "zhushu": "",
                    "type": 2
                },
                {
                    "paragraph": "祭僕，中士六人。",
                    "zhushu": "",
                    "type": 2
                },
                {
                    "paragraph": "御僕，下士十有二人，府二人，史四人，胥二人，徒二十人。",
                    "zhushu": "僕，侍御於尊者之名。大僕，其長也。",
                    "type": 2
                },
                {
                    "paragraph": "隷僕，下士二人，府一人，史二人，胥四人，徒四十人。",
                    "zhushu": "此吏而曰隷，以其事褻。",
                    "type": 2
                },
                {
                    "paragraph": "弁師，下士二人，工四人，史二人，徒四人。",
                    "zhushu": "弁者，古冠之大稱。委貌、緇布曰冠。○弁，皮彦反。稱，尺證反。",
                    "type": 2
                },
                {
                    "paragraph": "司甲，下大夫二人，中士八人，府四人，史八人，胥八人，徒八十人。",
                    "zhushu": "甲，今之鎧也。司甲，兵戈盾官之長。○鎧，苦愛反。盾，常允反。",
                    "type": 2
                },
                {
                    "paragraph": "司兵，中士四人，府二人，史四人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司戈盾，下士二人，府一人，史二人，徒四人。",
                    "zhushu": "戈，今時句孑㦸。○句，古侯反。",
                    "type": 2
                },
                {
                    "paragraph": "司弓矢，下大夫二人，中士八人，府四人，史八人，胥八人，徒八十人。",
                    "zhushu": "司弓矢，弓弩矢箙官之長。○箙，音服。",
                    "type": 2
                },
                {
                    "paragraph": "繕人，上士二人，下士四人，府一人，史二人，胥二人，徒二十人。",
                    "zhushu": "繕之言勁也，善也。",
                    "type": 2
                },
                {
                    "paragraph": "槀人，中士四人，府二人，史四人，胥二人，徒二十人。",
                    "zhushu": "鄭司農云：“槀，讀爲芻槀之槀，箭幹謂之槀。此官主弓弩箭矢，故謂之槀人。”○稾，古老反。幹，如字，又古旱反。",
                    "type": 2
                },
                {
                    "paragraph": "戎右，中大夫二人，上士二人。",
                    "zhushu": "右者，參乘。此充戎路之右，田獵亦爲之右焉。○乘，繩證反。",
                    "type": 2
                },
                {
                    "paragraph": "齊右，下大夫二人。",
                    "zhushu": "充玉路、金路之右。○齊，側皆反，下同。",
                    "type": 2
                },
                {
                    "paragraph": "道右，上士二人。",
                    "zhushu": "充象路之右。",
                    "type": 2
                },
                {
                    "paragraph": "大馭，中大夫二人。",
                    "zhushu": "馭之最尊。○馭，音御。",
                    "type": 2
                },
                {
                    "paragraph": "戎僕，中大夫二人。",
                    "zhushu": "馭言僕者，此亦侍御於車。",
                    "type": 2
                },
                {
                    "paragraph": "齊僕，下大夫二人。",
                    "zhushu": "古者王將朝覲、會同，必齊，所以敬宗廟及神明也。",
                    "type": 2
                },
                {
                    "paragraph": "道僕，上士十有二人。",
                    "zhushu": "王朝朝莫夕，主御王以與諸臣行先王之道。○朝朝，上如字，下直遥反。莫，音暮。",
                    "type": 2
                },
                {
                    "paragraph": "田僕，上士十有二人。",
                    "zhushu": "",
                    "type": 2
                },
                {
                    "paragraph": "馭夫，中士二十人，下士四十人。",
                    "zhushu": "",
                    "type": 2
                },
                {
                    "paragraph": "校人，中大夫二人，上士四人，下士十有六人。",
                    "zhushu": "",
                    "type": 2
                },
                {
                    "paragraph": "府四人，史八人，胥八人，徒八十人。",
                    "zhushu": "校之爲言校也，主馬者必仍校視之。校人，馬官之長。○校，戶敎反。",
                    "type": 2
                },
                {
                    "paragraph": "趣馬，下士，皁一人，徒四人。",
                    "zhushu": "趣馬，趣養馬者也。鄭司農說以詩曰：“蹶維趣馬。”○趣，七口反，又淸須反。皁，才早反。趣養，淸須反，又七口反、七句反。蹶，居衞反。",
                    "type": 2
                },
                {
                    "paragraph": "巫馬，下士二人，醫四人，府一人，史二人，賈二人，徒二十人。",
                    "zhushu": "巫馬，知馬祖、先牧、馬社、馬步之神者。馬疾若有犯焉，則知之，是以使與醫同職。",
                    "type": 2
                },
                {
                    "paragraph": "牧師，下士四人，胥四人，徒四十人。",
                    "zhushu": "主牧放馬而養之。",
                    "type": 2
                },
                {
                    "paragraph": "廋人，下士，閑二人，史二人，徒二十人。",
                    "zhushu": "廋之言數。○廋，所求反。數，色主反。",
                    "type": 2
                },
                {
                    "paragraph": "圉師，乘一人，徒二人。圉人，良馬匹二人，駑馬麗一人。",
                    "zhushu": "養馬曰圉，四馬爲乘。良，善也。麗，耦也。○圉，魚呂反。乘，繩證反。",
                    "type": 2
                },
                {
                    "paragraph": "職方氏，中大夫四人，下大夫八人，中士十有六人，府四人，史十有六人，胥十有六人，徒百有六十人。",
                    "zhushu": "職，主也，主四方之職貢者。職方氏，主四方官之長。",
                    "type": 2
                },
                {
                    "paragraph": "土方氏，上士五人，下士十人，府二人，史五人，胥五人，徒五十人。",
                    "zhushu": "土方氏，主四方邦國之土地。",
                    "type": 2
                },
                {
                    "paragraph": "懷方氏，中士八人，府四人，史四人，胥四人，徒四十人。",
                    "zhushu": "懷，來也，主來四方之民及其物。",
                    "type": 2
                },
                {
                    "paragraph": "合方氏，中士八人，府四人，史四人，胥四人，徒四十人。",
                    "zhushu": "合方氏，主合同四方之事。",
                    "type": 2
                },
                {
                    "paragraph": "訓方氏，中士四人，府四人，史四人，胥四人，徒四十人。",
                    "zhushu": "訓，道也，主敎道四方之民。",
                    "type": 2
                },
                {
                    "paragraph": "形方氏，中士四人，府四人，史四人，胥四人，徒四十人。",
                    "zhushu": "形方氏，主制四方邦國之形體。",
                    "type": 2
                },
                {
                    "paragraph": "山師，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "川師，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "邍師，中士四人，下士八人，府四人，史八人，胥八人，徒八十人。",
                    "zhushu": "邍，地之廣平者。○邍，音原。",
                    "type": 2
                },
                {
                    "paragraph": "匡人，中士四人，史四人，徒八人。",
                    "zhushu": "匡，正也，主正諸侯以法則。",
                    "type": 2
                },
                {
                    "paragraph": "撢人，中士四人，史四人，徒八人。",
                    "zhushu": "撢人，主撢序王意，以語天下。○撢，他南反，與探同。語，魚據反。",
                    "type": 2
                },
                {
                    "paragraph": "都司馬，每都上士二人，中士四人，下士八人，府二人，史八人，胥八人，徒八十人。",
                    "zhushu": "都，王子弟所封及三公采地也。司馬主其軍賦。",
                    "type": 2
                },
                {
                    "paragraph": "家司馬，各使其臣，以正於公司馬。",
                    "zhushu": "家，卿大夫采地。正，猶聽也。公司馬，國司馬也。卿大夫之采地，王不特置司馬，各自使其家臣爲司馬，主其地之軍賦，往聽政於王之司馬。王之司馬其以王命來有事，則曰“國司馬”。",
                    "type": 2
                },
                {
                    "paragraph": "大司馬之職，掌建邦國之九灋，以佐王平邦國。",
                    "zhushu": "平，成也，正也。"
                },
                {
                    "paragraph": "制畿封國，以正邦國；",
                    "zhushu": "封，謂立封於疆爲界。"
                },
                {
                    "paragraph": "設儀辨位，以等邦國；",
                    "zhushu": "儀，謂諸侯及諸臣之儀。辨，别也，别尊卑之位。"
                },
                {
                    "paragraph": "進賢興功，以作邦國；",
                    "zhushu": "興，猶舉也。作，起也。起其勸善樂業之心，使不惰廢。"
                },
                {
                    "paragraph": "建牧立監，以維邦國；",
                    "zhushu": "牧，州牧也。監，監一國，謂君也。維，猶聮結也。○監，一古銜反。"
                },
                {
                    "paragraph": "制軍詰禁，以糾邦國；",
                    "zhushu": "詰，猶窮治也。糾，猶正也。○詰，去吉反。"
                },
                {
                    "paragraph": "施貢分職，以任邦國；",
                    "zhushu": "職，謂賦稅也。任，猶事也。事以其力之所堪。"
                },
                {
                    "paragraph": "𥳑稽郷民，以用邦國；",
                    "zhushu": "𥳑，謂比數之。稽，猶計也。○郷，許亮反。"
                },
                {
                    "paragraph": "均守平則，以安邦國；",
                    "zhushu": "諸侯有土地者均之，尊者守大，卑者守小。則，法也。"
                },
                {
                    "paragraph": "比小事大，以和邦國。",
                    "zhushu": "比，猶親。使大國親小國，小國事大國，相合和也。易比象曰：“先王以建萬國，親諸侯。”○比，毗志反。"
                },
                {
                    "paragraph": "以九伐之灋正邦國。",
                    "zhushu": "諸侯有違王命，則出兵以征伐之，所以正之也。諸侯之于國，如樹木之有根夲，是以言伐云。"
                },
                {
                    "paragraph": "馮弱犯寡則眚之，",
                    "zhushu": "馮，猶乘陵也，言不字小而侵侮之。眚，猶人眚瘦也。王霸記曰：“四面削其地。”○馮，皮冰反。眚，所景反。瘦，所又反。"
                },
                {
                    "paragraph": "賊賢害民則伐之，",
                    "zhushu": "春秋傳曰：“粗者曰侵，精者曰伐。”又曰：“有鍾鼓曰伐。”則伐者，兵入其竟，鳴鍾鼓以往，所以聲其罪。"
                },
                {
                    "paragraph": "暴內陵外則壇之，",
                    "zhushu": "內，謂其國。外，謂諸侯。壇，讀如同墠之墠。王霸記曰：“置之空墠之地。”鄭司農云：“壇，讀從憚之以威之憚，書亦或爲墠。”玄謂置之空墠，以出其君，更立其次賢者。○壇，音善。"
                },
                {
                    "paragraph": "野荒民散則削之，",
                    "zhushu": "荒，蕪也。田不治，民不附，削其地，明其不能有。"
                },
                {
                    "paragraph": "負固不服則侵之，",
                    "zhushu": "負，猶恃也。固，險可依以固者也。不服，不事大也。侵之者，兵加其竟而已，用兵淺者。詩曰：“密人不恭，敢距大邦。”"
                },
                {
                    "paragraph": "賊殺其親則正之，",
                    "zhushu": "正之者，執而治其罪。王霸記曰：“正，殺之也。”春秋僖二十八年冬，晉人執衞侯歸之于京師，坐殺其弟叔武。"
                },
                {
                    "paragraph": "放弑其君則殘之，",
                    "zhushu": "放，逐也。殘，殺也。王霸記曰：“殘滅其爲惡。”"
                },
                {
                    "paragraph": "犯令陵政則杜之，",
                    "zhushu": "令，猶命也。王霸記曰：“犯令者，違命也。”陵政者，輕政法，不循也。杜之者，杜塞使不得與鄰國交通。"
                },
                {
                    "paragraph": "外內亂、鳥獸行則滅之。",
                    "zhushu": "王霸記曰：“悖人倫，外內無以異于禽獸，不可親百姓，則誅滅去之也。”曲禮曰：“夫唯禽獸無禮，故父子聚麀。”○行，下孟反。悖，必內反。去，起呂反。"
                },
                {
                    "paragraph": "正月之吉，始和布政于邦國都鄙，乃縣政象之灋于象魏，使萬民觀政象，挾日而斂之。",
                    "zhushu": "以正月朔日布王政於天下，至正歲，又縣政法之書。挾日，十日也。○縣，音玄。挾，子協反。"
                },
                {
                    "paragraph": "乃以九畿之籍，施邦國之政職，方千里曰國畿，其外方五百里曰侯畿，又其外方五百里曰甸畿，又其外方五百里曰男畿，又其外方五百里曰采畿，又其外方五百里曰衞畿，又其外方五百里曰蠻畿，又其外方五百里曰夷畿，又其外方五百里曰鎭畿，又其外方五百里曰蕃畿。",
                    "zhushu": "畿，猶限也。自王城以外五千里爲界，有分限者九。籍，其禮差之書也。政職所共。王政之職，謂賦稅也。故書畿爲近。鄭司農云：“近當言畿。春秋傳曰：‘天子一畿，列國一同。’詩殷頌曰：‘邦畿千里，維民所止。’”○共，音恭，凡供字皆作共，後放此。"
                },
                {
                    "paragraph": "凡令賦，以地與民制之，上地食者參之二，其民可用者家三人；中地食者半，其民可用者二家五人；下地食者參之一，其民可用者家二人。",
                    "zhushu": "賦，給軍用者也。令邦國之賦，亦以地之美惡、民之衆寡爲制，如六遂矣。鄭司農云：“上地，謂肥美田也。食者參之二，假令一家有三頃，歲種二頃，休其一頃。下地食者參之一，田薄惡者所休多。”○令，平聲。"
                },
                {
                    "paragraph": "中春，敎振旅，司馬以旗致民，平列陳，如戰之陳。",
                    "zhushu": "以旗者，立旗期民於其下也。兵者，守國之備。孔子曰：“以不敎民戰，是謂棄之。”兵者凶事，不可空設，因蒐狩而習之。凡師出曰治兵，入曰振旅，皆習戰也。四時各敎民以其一焉。春習振旅，兵入收衆專於農。平，猶正也。○中，音仲，下放此。陳，直覲反，下皆同，餘以意求之。"
                },
                {
                    "paragraph": "辨鼓鐸鐲鐃之用，王執路鼓，諸侯執賁鼓，軍將執晉鼓，師帥執提，旅帥執鼙，卒長執鐃，兩司馬執鐸，公司馬執鐲，",
                    "zhushu": "鼓人職曰：“以路鼓鼓鬼享，以賁鼓鼓軍事，以晉鼓鼓金奏，以金鐃止鼓，以金鐸通鼓，以金鐲節鼓。”鄭司農云：“辨鼓鐸鐲鐃之用，謂鉦鐸之屬。鐲，讀如濁其源之濁。鐃，讀如讙嘵之嘵。提，讀如攝提之提，謂馬上鼓，有曲木提持鼓立馬髦上者，故謂之提。”杜子春云：“公司馬，謂五人爲伍，伍之司馬也。”玄謂王不執賁鼓，尙之於諸侯也。伍長謂之公司馬者，雖卑同其號。○辨，如字，又方免反。鐲，直角反。鐃，女交反。賁，扶云反。鼙，薄兮反。讙，火官反。"
                },
                {
                    "paragraph": "以敎坐作進退疾徐䟽數之節。",
                    "zhushu": "習戰法。○數，音朔。"
                },
                {
                    "paragraph": "遂以蒐田，有司表貉，誓民，鼓，遂圍禁，火弊，獻禽以祭社。",
                    "zhushu": "春田爲蒐。有司，大司徒也，掌大田役，治徒庶之政令。表貉，立表而貉祭也。誓民，誓以犯田法之罰也。誓曰：“無干車，無自後射。立旌遂圍禁，旌弊爭禽而不審者，罰以假馬。”禁者，虞衡守禽之厲禁也。旣誓，令鼓而圍之，遂蒐田。火弊，火止也。春田主用火，因焚萊除陳草，皆殺而火止。獻，猶致也，屬也。田止，虞人植旌，衆皆獻其所獲禽焉。詩云：“言私其豵，獻肩于公。”春田主祭社者，土方施生也。鄭司農云：“貉讀爲禡，禡謂師祭也，書亦或爲禡。”○貉，莫駕反。弊，婢世反。射，食亦反。施，式豉反。"
                },
                {
                    "paragraph": "中夏，敎茇舍，如振旅之陳。羣吏撰車徒，讀書契。辨號名之用，帥以門名，縣鄙各以其名，家以號名，郷以州名，野以邑名，百官各象其事，以辨軍之夜事。其他皆如振旅。",
                    "zhushu": "茇，讀如萊沛之沛。茇舍，草止之也。軍有草止之法。撰，讀曰算。算車徒，謂數擇之也。讀書契，以簿書校録軍實之凡要。號名者，徽識所以相别也。郷遂之屬謂之名，家之屬謂之號，百官之屬謂之事。在國以表朝位，在軍又象其制而爲之，被之以備死事。帥，謂軍將及師帥、旅帥至伍長也。以門名者，所被徽識如其在門所樹者也。凡此言以也、象也，皆謂其制同耳。軍將皆命卿，古者軍將蓋爲營治於國門，魯有東門襄仲，宋有桐門右師，皆上卿爲軍將者也。縣鄙，謂縣正、鄙師至鄰長也。家，謂食采地者之臣也。郷以州名，亦謂州長至比長也。野，謂公邑大夫。百官，以其職從王者。此六者皆書其官與名氏焉。門則襄仲、右師明矣。郷則南郷甀、東郷爲人是也。其他象此，云某某之名、某某之號、某某之事而已，未盡聞也。郷遂大夫，文錯不見，以其素信于民，不爲軍將，或爲諸帥，是以闕焉。夜事，戒夜守之事。草止者愼於夜，於是主别其部職。○茇，蒲末反。撰，息轉反，又仕轉反，又音算。沛，步未反，一音貝，又普貝反。數，色主反。簿，步古反，後放此。識，音志，一音試。甀，直僞反。"
                },
                {
                    "paragraph": "遂以苗田，如蒐之灋，車弊獻禽以享礿。",
                    "zhushu": "夏田爲苗，擇取不孕任者，若治苗去不秀實者云。車弊，驅獸之車止也。夏田主用車，示所取物希，皆殺而車止。王制曰：“天子殺則下大綏，諸侯殺則下小綏，大夫殺則止佐車，佐車止則百姓田獵。”礿，宗廟之夏祭也。冬夏田主于祭宗廟者，隂陽始起，象神之在內。○礿，餘若反。綏，而誰反。"
                },
                {
                    "paragraph": "中秋，敎治兵，如振旅之陳。辨旗物之用，王載大常，諸侯載旂，軍吏載旗，師都載旜，郷遂載物，郊野載旐，百官載旟，各書其事與其號焉。其他皆如振旅。",
                    "zhushu": "軍吏，諸軍帥也。師都，遂大夫也。郷遂，郷大夫也。或載旜，或載物，衆屬軍吏，無所將也。郊，謂郷遂之州長、縣正以下也。野，謂公邑大夫。載旐者，以其將羡卒也。百官，卿大夫也。載旟者，以其屬衞王也。凡旌旗，有軍衆者畫異物，無者帛而己。書當爲畫，事也，號也，皆畫以雲氣。○書，音畫。"
                },
                {
                    "paragraph": "遂以獮田，如蒐田之灋，羅弊，致禽以祀祊。",
                    "zhushu": "秋田爲獮。獮，殺也。羅弊，罔止也。秋田主用罔，中殺者多也，皆殺而罔止。祊當爲方，聲之誤也。秋田主祭四方，報成萬物。詩曰：“以社以方。”○獮，息淺反。祊，音方。"
                },
                {
                    "paragraph": "中冬，敎大閱。",
                    "zhushu": "春辨鼓鐸，夏辨號名，秋辨旗物，至冬大閱，簡軍實。凡頒旗物，以出軍之旗則如秋，以尊卑之常則如冬。司常佐司馬時也。大閱備軍禮，而旌旗不如出軍之時，空辟實。○閱，音恱。辟，音避。"
                },
                {
                    "paragraph": "前期，羣吏戒衆庶脩戰灋。",
                    "zhushu": "羣吏，郷師以下。"
                },
                {
                    "paragraph": "虞人萊所田之野，爲表，百步則一，爲三表，又五十步爲一表。田之日，司馬建旗于後表之中，羣吏以旗物鼓鐸鐲鐃，各帥其民而致。質明弊旗，誅後至者。乃陳車徒如戰之陳，皆坐。",
                    "zhushu": "鄭司農云：“虞人萊所田之野，芟除其草萊。今車得驅馳。”詩曰：“田卒汚萊。”玄謂萊，芟除可陳之處。後表之中五十歩，表之中央。表，所以識正行列也。四表積二百五十歩。左右之廣當容三軍，步數未聞。致，致之司馬。質，正也。弊，什也。皆坐，當聽誓。○芟，所銜反。"
                },
                {
                    "paragraph": "羣吏聽誓于陳前，斬牲以左右徇陳，曰“不用命者斬之”。",
                    "zhushu": "羣吏，諸軍帥也。陳前，南面郷表也。月令：“季秋，天子敎于田獵，以習五戎。司徒搢扑，北面以誓之。”此大閱禮，實正歲之中冬，而說季秋之政，於周爲中冬，爲月令者失之矣。斬牲者，小子也。凡誓之大略，甘誓、湯誓之屬是也。○扑，普卜反。"
                },
                {
                    "paragraph": "中軍以鼙令鼓，鼓人皆三鼓，司馬振鐸，羣吏作旗，車徒皆作。鼓行，鳴鐲，車徒皆行，及表乃止；三鼓，摝鐸，羣吏弊旗，車徒皆坐。",
                    "zhushu": "中軍，中軍之將也。天子六軍，三三而居一偏。羣吏旣聽誓，各復其部曲。中軍之將令鼓，鼓以作其士衆之氣也。鼓人者，中軍之將、師帥、旅帥也。司馬，兩司馬也。振鐸以作衆。作，起也。旣起，鼓人擊鼓以行之，伍長嗚鐲以節之。伍長一曰公司馬。及表，自後表前至第二表也。三鼓者，鼓人也。鄭司農云：“摝讀如弄。”玄謂如涿鹿之鹿。掩上振之爲摝。摝者，止行息氣也。司馬法曰：“鼓聲不過閶，鼙聲不過闒，鐸聲不過琅。”○摝，音鹿。閶，吐剛反。闒，吐獵反，又湯荅反。"
                },
                {
                    "paragraph": "又三鼓，振鐸，作旗，車徒皆作。鼓進，鳴鐲，車驟徒趨，及表乃止，坐作如初。",
                    "zhushu": "趨者，赴敵尙疾之漸也。春秋傳曰：“先人有奪人之心。”及表，自第二前至第三。○驟，仕救反，又才遘反。"
                },
                {
                    "paragraph": "乃鼓，車馳徒走，及表乃止。",
                    "zhushu": "及表，自第三前至前表。"
                },
                {
                    "paragraph": "鼓戒三闋，車三發，徒三刺。",
                    "zhushu": "鼓戒，戒攻敵。鼓壹闋，車壹轉，徒壹刺，三而止，象服敵。○闋，苦穴反。"
                },
                {
                    "paragraph": "乃鼓退，鳴鐃且郤，及表乃止，坐作如初。",
                    "zhushu": "鐃所以止鼓。軍退，卒長鳴鐃以和衆，鼓人爲止之也。退，自前表至後表。鼓鐸則同，習戰之禮，出入一也。異者，廢鐲而鳴鐃。○和，胡卧反。爲，于僞反。"
                },
                {
                    "paragraph": "遂以狩田，以旌爲左右和之門，羣吏各帥其車徒以敘和出，左右陳車徒，有司平之。旗居卒閒以分地，前後有屯百步，有司巡其前後。險野，人爲主；易野，車爲主。",
                    "zhushu": "冬田爲狩，言守取之，無所擇也。軍門曰和，今謂之壘門，立兩旌以爲之。敘和出，用次第出和門也。左右，或出而左，或出而右。有司平之，郷師居門，正其出入之行列也。旗，軍吏所載。分地，調其部曲䟽數。前後有屯百步，車徒異羣相去之數也。車徒畢出和門，郷師又巡其行陳。鄭司農云：“險野，人爲主，人居前；易野，車爲主，車居前。”○分，扶問反，又如字。易，以豉反。"
                },
                {
                    "paragraph": "旣陳，乃設驅逆之車，有司表貉于陳前。",
                    "zhushu": "驅，驅出禽獸使趨田者也。逆，逆要不得令走。設此車者，田僕也。○驅，起具反，又如字。要，於遥反。"
                },
                {
                    "paragraph": "中軍以鼙令鼓，鼓人皆三鼓，羣司馬振鐸，車徒皆作，遂鼓行，徒銜枚而進，大獸公之，小禽私之，獲者取左耳。",
                    "zhushu": "羣司馬，謂兩司馬也。枚如箸，銜之，有繣結項中。軍法止語，爲相疑惑也。進，行也。鄭司農云：“大獸公之，輸之於公；小禽私之，以自𢌿也。詩云：‘言私其豵，獻肩于公。’一歲爲豵，二歲爲豝，三歲爲特，四歲爲肩，五歲爲愼。此明其獻大者於公，自取其小者。”玄謂愼讀爲麎。爾雅曰：“豕生三曰豵，豕牝曰豝，麋牡曰麎。”獲，得也。得禽獸者取左耳，當以計功。○箸，直慮反。繣，戶卦反，又胡麥反。麎，音辰，麋牝也。"
                },
                {
                    "paragraph": "及所弊，鼓皆駴，車徒皆譟，",
                    "zhushu": "鄭司農云：“及所弊，至所弊之處。”玄謂至所弊之處，田所當於止也。天子諸侯蒐狩有常，至其常處，吏士鼓譟，象攻敵剋勝而喜也。疾雷擊鼓曰駴。譟，讙也。書曰“前師乃鼓䵾譟”，亦謂喜也。○駴，胡楷反。譟，素報反。䵾，音符，又芳甫反。"
                },
                {
                    "paragraph": "徒乃弊，致禽饁獸于郊，入獻禽以享烝。",
                    "zhushu": "徒乃弊，徒止也。冬田主用衆，物多，衆得取也。致禽饁獸于郊，聚所獲禽，因以祭四方神於郊。月令“季秋，天子旣田，命主祠祭禽四方”是也。入又以禽祭宗廟。○饁，于輒反。"
                },
                {
                    "paragraph": "及師，大合軍，以行禁令，以救無辜，伐有罪。",
                    "zhushu": "師，所謂王巡守若會同，司馬起師合軍以從，所以威天下，行其政也。不言大者，未有敵，不尙武。○從，才用反，下同。"
                },
                {
                    "paragraph": "若大師，則掌其戒令，涖大卜，帥執事涖釁主及軍器。",
                    "zhushu": "大師，王出征伐也。涖，臨也。臨大卜，卜出兵吉凶也。司馬法曰：“上卜下謀，是謂參之。”主，謂遷廟之主及社主在軍者也。軍器，鼓鐸之屬。凡師卽受甲，迎主于廟，及社主，祝奉以從，殺牲以血塗主及軍器，皆神之。"
                },
                {
                    "paragraph": "及致，建大常，比軍衆，誅後至者。",
                    "zhushu": "比，或作庀。鄭司農云：“致，謂聚衆也。庀，具也。”玄謂致，郷師致民於司馬。比，校次之也。○比，必履反，或毗志反。"
                },
                {
                    "paragraph": "及戰，巡陳，眡事而賞罰。",
                    "zhushu": "事，謂戰功也。○眡，音視。"
                },
                {
                    "paragraph": "若師有功，則左執律，右秉鉞，以先愷樂獻于社。",
                    "zhushu": "功，勝也。律所以聽軍聲，鉞所以爲將威也。先，猶道也。兵樂曰愷。獻于社，獻功于社也。司馬法曰：“得意則愷樂愷歌，示喜也。”鄭司農云：“故城濮之戰，春秋傳曰：‘振旅愷以入于晉。’”○鉞，音越。"
                },
                {
                    "paragraph": "若師不功，則厭而奉主車。",
                    "zhushu": "鄭司農云：“厭，謂厭冠，喪服也。軍敗則以喪禮，故秦伯之敗於殽也，春秋傳曰：‘秦伯素服郊次，郷師而哭。’”玄謂厭，伏冠也。奉，猶送也，送主歸於廟與社。○厭，於渉反，一於入反。"
                },
                {
                    "paragraph": "王弔勞士庶子，則相。",
                    "zhushu": "師敗，王親弔士庶子之死者，勞其傷者，則相王之禮。庶子，卿大夫之子從軍者，或謂之庶士。○勞，老報反。相，息亮反。"
                },
                {
                    "paragraph": "大役，與慮事，屬其植，受其要，以待攷而賞誅。",
                    "zhushu": "大役，築城邑也。鄭司農云：“國有大役，大司馬與謀慮其事也。植，謂部曲將吏。故宋城，春秋傳曰：‘華元爲植巡功。’屬，謂聚會之也。要者，簿書也。考，謂考校其功。”玄謂慮事者，封人也。於有役，司馬與之。植，築城楨也。屬，賦丈尺與其用人數。○與，音預，又如字，注“與謀”同。屬，音燭。植，直吏反。"
                },
                {
                    "paragraph": "大會同，則帥士庶子而掌其政令。",
                    "zhushu": "帥，帥以從王。"
                },
                {
                    "paragraph": "若大射，則合諸侯之六耦。",
                    "zhushu": "大射，王將祭，射于射宮，以選賢也。王射三侯，以諸侯爲六耦。"
                },
                {
                    "paragraph": "大祭祀、饗食，羞牲魚，授其祭。",
                    "zhushu": "牲魚，魚牲也。祭，謂尸賔所以祭也。鄭司農云：“大司馬主進魚牲。”○食，音嗣。"
                },
                {
                    "paragraph": "大喪，平士大夫。",
                    "zhushu": "鄭司農云：“平，一其服也。”玄謂平者，正其職與其位。"
                },
                {
                    "paragraph": "喪祭，奉詔馬牲。",
                    "zhushu": "王喪之以馬祭者，蓋遣奠也。奉，猶送也，送之至墓，告而藏之。○遣，棄戰反，後皆同。",
                    "type": 2
                },
                {
                    "paragraph": "小司馬之職，掌",
                    "zhushu": "此下字脫滅，札爛文闕。漢興，求之不得，遂無識其數者。"
                },
                {
                    "paragraph": "凡小祭祀、會同、饗射、師田、喪紀，掌其事，如大司馬之灋。",
                    "zhushu": "",
                    "type": 2
                },
                {
                    "paragraph": "軍司馬。",
                    "zhushu": "闕。",
                    "type": 2
                },
                {
                    "paragraph": "輿司馬。",
                    "zhushu": "闕。",
                    "type": 2
                },
                {
                    "paragraph": "行司馬。",
                    "zhushu": "闕。",
                    "type": 2
                },
                {
                    "paragraph": "司勳，掌六郷賞地之灋，以等其功。",
                    "zhushu": "賞地，賞田也，在逺郊之內，屬六郷焉。等，猶差也，以功大小爲差。"
                },
                {
                    "paragraph": "王功曰勳，",
                    "zhushu": "輔成王業，若周公。"
                },
                {
                    "paragraph": "國功曰功，",
                    "zhushu": "保全國家，若伊尹。"
                },
                {
                    "paragraph": "民功曰庸，",
                    "zhushu": "法施於民，若后稷。"
                },
                {
                    "paragraph": "事功曰勞，",
                    "zhushu": "以勞定國，若禹。"
                },
                {
                    "paragraph": "治功曰力，",
                    "zhushu": "制法成治，若咎繇。○咎，音羔。繇，音遥。"
                },
                {
                    "paragraph": "戰功曰多。",
                    "zhushu": "剋敵出竒，若韓信、陳平。司馬法曰：“上多前虜。”"
                },
                {
                    "paragraph": "凡有功者，銘書於王之大常，祭於大烝，司勲詔之。",
                    "zhushu": "銘之言名也。生則書于王旌，以識其人與其功也。死則於烝先王祭之。詔，謂吿其神以辭也。般庚吿其卿大夫曰“兹予大享于先王，爾祖其從與享之”是也。今漢祭功臣於廟庭。○識，音志。般，步干反。"
                },
                {
                    "paragraph": "大功，司勲藏其貳。",
                    "zhushu": "貳，猶副也。功書藏於天府，又副於此者，以其主賞。"
                },
                {
                    "paragraph": "掌賞地之政令，",
                    "zhushu": "政令，謂役賦。"
                },
                {
                    "paragraph": "凡賞無常，輕重眡功。",
                    "zhushu": "無常者，功之大小不可豫。"
                },
                {
                    "paragraph": "凡頒賞地，參之一食，",
                    "zhushu": "鄭司農云：“不以美田爲采邑。”玄謂賞地之稅，參分計稅，王食其一也，二全入於臣。"
                },
                {
                    "paragraph": "唯加田無國正。",
                    "zhushu": "加田，旣賞之，又加賜以田，所以厚恩也。鄭司農云：“正，謂稅也。禄田亦有給公家之賦貢，若今時侯國有司農少府錢穀矣。獨加賞之田無正耳。”○正，音征。少，詩照反。",
                    "type": 2
                },
                {
                    "paragraph": "馬質，掌質馬，馬量三物：一曰戎馬，二曰田馬，三曰駑馬，皆有物賈。",
                    "zhushu": "此三馬，買以給官府之使，無種也。鄭司農曰：“皆有物賈，皆有物色及賈直。”○賈，音嫁，下同。種，章勇反，下同。"
                },
                {
                    "paragraph": "綱惡馬。",
                    "zhushu": "鄭司農云：“綱，讀爲以亢其讎之亢，書亦或爲亢。亢，御也，禁也，禁去惡馬不畜也。”玄謂綱，以縻索維綱狎習之。○亢，苦浪反，又音剛，下同。御，魚呂反，下同。去，起呂反。縻，亡皮反。"
                },
                {
                    "paragraph": "凡受馬於有司者，書其齒毛與其賈。馬死，則旬之內更，旬之外入馬耳，以其物更，其外否。",
                    "zhushu": "鄭司農云：“更，謂償也。”玄謂旬之內死者，償以齒毛與賈，受之日淺，養之惡也。旬之外死，入馬耳，償以毛色，不以齒賈，任之過其任也。其外否者，旬之外踰二十日而死，不任用，非用者罪。○更，音庚，下同。"
                },
                {
                    "paragraph": "馬及行，則以任齊其行。",
                    "zhushu": "識其所載輕重及道里，齊其勞逸，乃復用之。○復，扶又反。"
                },
                {
                    "paragraph": "若有馬訟，則聽之。",
                    "zhushu": "訟，謂賣買之言相負。"
                },
                {
                    "paragraph": "禁原蠶者。",
                    "zhushu": "原，再也。天文，辰爲馬。蠶書，蠶爲龍精，月直大火，則浴其種，是蠶與馬同氣。物莫能兩大，禁再蠶者，爲傷馬與？○直，音值。爲傷，于僞反。",
                    "type": 2
                },
                {
                    "paragraph": "量人，掌建國之灋，以分國爲九州，營國城郭，營后宮，量市朝道巷門渠。造都邑亦如之。",
                    "zhushu": "建，立也。立國有舊法式，若匠人職云。分國，定天下之國分也。后，君也。言君，容王與諸侯。○朝，直遥反，下同。國分，扶問反。"
                },
                {
                    "paragraph": "營軍之壘舍，量其市朝、州、涂、軍社之所里，",
                    "zhushu": "軍壁曰壘。鄭司農云：“量其市朝州涂，還市朝而爲道也。”玄謂州，一州之衆。二千五百人爲師，毎師一處，市也，朝也，州也，皆有道以相之。軍社，社主在軍者。里，居也。"
                },
                {
                    "paragraph": "邦國之地與天下之涂數，皆書而藏之。",
                    "zhushu": "書地，謂方圜山川之廣狹。書涂，謂支湊之逺近。"
                },
                {
                    "paragraph": "凡祭祀饗賔，制其從獻脯燔之數量。",
                    "zhushu": "鄭司農云：“從獻者，肉殽從酒也。”玄謂燔從於獻酒之肉炙也。數，多少也。量，長短也。○炙，章夜反。"
                },
                {
                    "paragraph": "掌喪祭奠竁之俎實。",
                    "zhushu": "竁亦有俎實，謂所包遣奠。士喪禮下篇曰：“藏苞筲於旁。”○竁，昌絹反。筲，所交反。"
                },
                {
                    "paragraph": "凡宰祭，與鬱人受斝歷而皆飲之。",
                    "zhushu": "言宰祭者，冢宰佐王祭，亦容攝祭。鄭司農云：“斝，讀如嫁娶之嫁。斝，器名。明堂位曰：‘爵，夏后氏以琖，殷以斝，周以爵。’”玄謂斝讀如嘏尸之嘏。宰，家宰。○斝，古雅反，又音嫁。琖，側産反。",
                    "type": 2
                },
                {
                    "paragraph": "小子，掌祭祀羞羊肆、羊殽、肉豆，",
                    "zhushu": "鄭司農云：“羞，進也。羊肆，體薦全烝也。羊殽，體解節折也。肉豆者，切肉也。”玄謂肆讀爲鬄。羊鬄者，所謂豚解也。○肆，他歷反，一餘四反。折，之舌反。"
                },
                {
                    "paragraph": "而掌珥于社稷，祈于五祀。",
                    "zhushu": "故書祀作禩。鄭司農云：“禩讀爲祀，書亦或爲祀。珥社稷，以牲頭祭也。”玄謂珥讀爲衈，祈或爲刏。刏衈者，釁禮之事也。用毛牲曰刏，羽牲曰衈。衈刏社稷五祀，謂始成其宮兆時也。春官肆師職祈或作畿。秋官士師職曰：“凡刏衈則奉犬牲。”此刏衈正字與？○珥衈皆音餌，一音仍。祈刏皆音機。"
                },
                {
                    "paragraph": "凡沈辜侯禳，飾其牲，",
                    "zhushu": "鄭司農云：“沈，謂祭川。爾雅曰：‘祭川曰浮沈。’辜，謂磔牲以祭也。月令曰：‘九門磔禳，以畢春氣。’侯禳者，𠋫四時惡氣，禳去之也。”○禳，如羊反。磔，陟格反。"
                },
                {
                    "paragraph": "釁邦器及軍器。",
                    "zhushu": "邦器，謂禮樂之器及祭器之屬。雜記曰：“凡宗廟之器，其名者成，則釁之以豭豚。”"
                },
                {
                    "paragraph": "凡師田，斬牲以左右徇陳。",
                    "zhushu": "示犯誓必殺之。○徇，辭俊反。"
                },
                {
                    "paragraph": "祭祀，贊羞，受徹焉。",
                    "zhushu": "",
                    "type": 2
                },
                {
                    "paragraph": "羊人，掌羊牲，凡祭祀，飾羔。",
                    "zhushu": "羔，小羊也。詩曰：“四之日其蚤，獻羔祭韭。”"
                },
                {
                    "paragraph": "祭祀，割羊牲，登其首。",
                    "zhushu": "登，升也。升首，報陽也。升首于室。"
                },
                {
                    "paragraph": "凡祈珥，共其羊牲。",
                    "zhushu": "共，猶給也。"
                },
                {
                    "paragraph": "賔客，共其灋羊。",
                    "zhushu": "灋羊，飱饔積膳之羊。"
                },
                {
                    "paragraph": "凡沈辜、侯禳、釁積，共其羊牲。",
                    "zhushu": "積，故書爲眦。鄭司農云：“眦讀爲漬，謂釁國寶、漬軍器也。”玄謂積，積柴，禋祀楢燎，實柴○積。眦，音漬。楢，羊久反，下同，又音由。"
                },
                {
                    "paragraph": "若牧人無牲，則受布于司馬，使其賈買牲而共之。",
                    "zhushu": "布，泉。○賈，音古。",
                    "type": 2
                },
                {
                    "paragraph": "司爟，掌行火之政令，四時變國火，以救時疾。",
                    "zhushu": "行，猶用也。變，猶易也。鄭司農說以鄹子曰：“春取榆柳之火，夏取棗杏之火，季夏取桑柘之火，秋取柞楢之火，冬取槐檀之火。”"
                },
                {
                    "paragraph": "季春出火，民咸從之。季秋內火，民亦如之。",
                    "zhushu": "火所以用陶冶，民隨國而爲之。鄭人鑄刑書，火星未出而出火，後有災。鄭司農云：“以三月本時昏，心星見于辰上，使民出火；九月夲黄昏，心星伏在戌上，使民內火。故春秋傳曰：‘以出內火。’”"
                },
                {
                    "paragraph": "時則施火令。",
                    "zhushu": "焚萊之時。"
                },
                {
                    "paragraph": "凡祭祀，則祭爟。",
                    "zhushu": "報其爲明之功，禮如祭爨。"
                },
                {
                    "paragraph": "凡國失火，野焚萊，則有刑罰焉。",
                    "zhushu": "野焚萊，民擅放火。",
                    "type": 2
                },
                {
                    "paragraph": "掌固，掌脩城郭、溝池、樹渠之固，頒其士庶子及其衆庶之守，",
                    "zhushu": "樹，謂枳棘之屬有刺者也。衆庶，民遞守固者也。鄭司農說樹以國語曰：“城守之木，於是乎用之。”○遞，待禮反，又待計反。"
                },
                {
                    "paragraph": "設其飾器，",
                    "zhushu": "兵甲之屬，今城郭門之器亦然。"
                },
                {
                    "paragraph": "分其財用，均其稍食，",
                    "zhushu": "財用，國以財所給守吏之用也。稍食，禄廩。"
                },
                {
                    "paragraph": "任其萬民，用其材器。",
                    "zhushu": "任，謂以其任使之也。民之材器，其所用塹築及爲藩落。"
                },
                {
                    "paragraph": "凡守者受灋焉，以通守政。有移甲與其役財用，唯是得通，與國有司帥之，以贊其不足者。",
                    "zhushu": "凡守者，士庶子及他要害之守吏。通守政者，兵甲役財，難易多少，轉移相給也。其他非是，不得妄離部署。國有司，掌固也。其移之者，又與掌固帥致之。贊，佐也。○凡守，去聲。易，以豉反。"
                },
                {
                    "paragraph": "晝三巡之，夜亦如之。",
                    "zhushu": "巡，行也。行守者，爲衆庶之解惰。○行，下孟反，下同。爲，于僞反。"
                },
                {
                    "paragraph": "夜三鼜以號戒。",
                    "zhushu": "杜子春云：“讀鼜爲造次之造，謂擊鼓行夜戒守也。春秋傳所謂賔將趣者與，趣與造音相近，故曰終夕與燎。”玄謂鼜，擊鼜，警守鼓也。三巡之閒，又三擊鼜。○鼜，音戚。造，七報反。趣，莊久反，又祖侯反，又七柱反。者與，音餘。與燎，音預。"
                },
                {
                    "paragraph": "若造都邑，則治其固，與其守灋。",
                    "zhushu": "都邑亦爲城郭。"
                },
                {
                    "paragraph": "凡國都之竟有溝樹之固，郊亦如之。",
                    "zhushu": "竟，界也。○竟，音境，下同。"
                },
                {
                    "paragraph": "民皆有職焉。",
                    "zhushu": "職，謂守與任。"
                },
                {
                    "paragraph": "若有山川，則因之。",
                    "zhushu": "山川，若殽、皐、河、漢。",
                    "type": 2
                },
                {
                    "paragraph": "司險，掌九州之圖，以周知其山林、川澤之阻，而達其道路。",
                    "zhushu": "周，猶徧也。達道路者，山林之阻則開鑿之，川澤之阻則橋梁之。"
                },
                {
                    "paragraph": "設國之五溝、五涂，而樹之林，以爲阻固，皆有守禁，而達其道路。",
                    "zhushu": "五溝，遂、溝、洫、澮、川也。五涂，徑、畛、涂、道、路也。樹之林，作藩落也。○守，収又反。洫，況域反。畛，之忍反。"
                },
                {
                    "paragraph": "國有故，則藩塞阻路而止行者，以其屬守之，唯有節者達之。",
                    "zhushu": "有故，喪災及兵也。閉絶要害之道，備姦寇也。",
                    "type": 2
                },
                {
                    "paragraph": "掌疆。",
                    "zhushu": "闕。",
                    "type": 2
                },
                {
                    "paragraph": "𠋫人，各掌其方之道治，與其禁令，以設𠋫人。",
                    "zhushu": "道治，治道也。國語曰“𠋫不在竟，譏不居其方也”。禁令，備姦寇也。以設𠋫人者，選士卒以爲之。詩云：“彼𠋫人兮，何戈與祋。”○何，胡我反。祋，都外反。"
                },
                {
                    "paragraph": "若有方治，則帥而致于朝，及歸，送之于竟。",
                    "zhushu": "方治，其方來治國事者也。春秋傳曰：“晉欒盈過周，王使𠋫人出諸轘轅。”是其送之。○轘，戸關反。",
                    "type": 2
                },
                {
                    "paragraph": "環人，掌致師，",
                    "zhushu": "致師者，致其必戰之志。古者將戰，先使勇力之士犯敵焉。春秋傳曰：“楚許伯御樂伯，攝叔爲右，以致晉師。許伯曰：‘吾聞致師者，御靡旌摩壘而還。’樂伯曰：‘吾聞致師者，左射以菆，代御執轡，御下，掚馬掉鞅而還。’攝叔曰：‘吾聞致師者，右入壘，折馘執俘而還。’”皆行其所聞而復之。○菆，側留反。掚，音兩。"
                },
                {
                    "paragraph": "察軍慝，",
                    "zhushu": "慝，隂姦也。視軍中有爲慝者則執之。○慝，他得反。"
                },
                {
                    "paragraph": "環四方之故，",
                    "zhushu": "郤其以事謀來侵伐者，所謂折衝禦侮。"
                },
                {
                    "paragraph": "巡邦國，搏諜賊，",
                    "zhushu": "諜賊，反聞爲國賊。○搏，音博，又房布反。諜，音牒。"
                },
                {
                    "paragraph": "訟敵國，",
                    "zhushu": "敵國兵來，則往之與訟曲直，若齊國佐如師。"
                },
                {
                    "paragraph": "揚軍旅，",
                    "zhushu": "爲之威武以觀敵。詩云：“維師尙父，時維鷹揚。”"
                },
                {
                    "paragraph": "降圍邑。",
                    "zhushu": "圍邑欲降者，受而降之。春秋傳曰：“齊人降鄣。”○降，戸江反。",
                    "type": 2
                },
                {
                    "paragraph": "挈壷氏，掌挈壷以令軍井，挈轡以令舍，挈畚以令糧。",
                    "zhushu": "鄭司農云：“挈壷以令軍井，謂爲軍穿井，井成，挈壷縣其上，令軍中士衆皆望見，知此下有井。壷所以盛飲，故以壷表井。挈轡以令舍，亦縣轡于所當舍止之處，使軍望見，知當舍止于此。轡所以駕舍，故以轡表舍。挈畚以令糧，亦縣畚于所當稟假之處，令軍望見，知當稟假于此下也。畚所以盛糧之器，故以畚表稟。軍中人多，車騎雜會讙囂，號令不能相聞，故各以其物爲表，省煩趨疾，于事便也。”○畚，音本。爲，于僞反，下爲沃同。縣，音玄。稟，彼錦反。讙，呼端反。囂，五髙反，一許驕反。省，所景反。"
                },
                {
                    "paragraph": "凡軍事，縣壷以序聚𣝔。凡喪，縣壷以代哭者。皆以水火守之，分以日夜。",
                    "zhushu": "鄭司農云：“縣壷以爲漏，以序聚𣝔，以次更聚擊𣝔備守也。”玄謂擊𣝔，兩木相敲，行夜時也。代亦更也。禮，未大斂，代哭。以水守壷者，爲沃漏也。以火守壷者，夜則視刻數也。分以日夜者，異晝夜漏也。漏之箭，晝夜共百刻，冬夏之閒有長短焉。大史立成法，有四十八箭。○𣝔，音託。行，下孟反。"
                },
                {
                    "paragraph": "及冬，則以火爨鼎水而沸之，而沃之。",
                    "zhushu": "鄭司農云：“冬水凍，漏不下，故以火炊水，沸以沃之，謂沃漏也。”○爨，七端反。",
                    "type": 2
                },
                {
                    "paragraph": "射人，掌國之三公、孤、卿、大夫之位，三公北面，孤東面，卿大夫西面。其摯，三公執璧，孤執皮帛，卿執羔，大夫鴈。",
                    "zhushu": "位，將射，始入見君之位。不言士者，此與諸侯之賔射，士不與也。燕禮曰：“公升，即位于席，西郷，小臣納卿大夫，卿大夫皆入門右，北面東上；士立於西方，東面北上。”大射亦云，則凡朝燕及射，臣見于君之禮同。○見，賢遍反。不與，音預。"
                },
                {
                    "paragraph": "諸侯在朝，則皆北面，詔相其灋。",
                    "zhushu": "謂諸侯來朝而未歸，王與之射於朝者，皆北面，從三公位，法其禮儀。"
                },
                {
                    "paragraph": "若有國事，則掌其戒令，詔相其事，",
                    "zhushu": "謂王有祭祀之事，諸侯當助其薦獻者也。戒令，吿以齊與期。○齊，側皆反。"
                },
                {
                    "paragraph": "掌其治達。",
                    "zhushu": "謂諸侯因與王射及助祭，而有所治受而達之於王，王有命，又受而下之。"
                },
                {
                    "paragraph": "以射灋治射儀：王以六耦射三侯，三獲三容，樂以騶虞，九節五正；諸侯以四耦射二侯，二獲二容，樂以貍首，七節三正；孤卿大夫以三耦射一侯，一獲一容，樂以采蘋，五節二正；士以三耦射豻侯，一獲一容，樂以采蘩，五節二正。",
                    "zhushu": "射灋，王射之禮。治射儀，謂肆之也。鄭司農云：“三侯，熊、虎、豹也。容者，乏也，待獲者所蔽也。九節，析羽九重，設於長杠也。正，所射也。詩云：‘終日射侯，不出正兮。’二侯，熊、豹也。豻侯，豻者，獸名也。獸有貙、豻、熊、虎。”玄謂三侯者，五正、三正、二正之侯也。二侯者，三正、二正之侯也。一侯者，二正而已。此皆與賔射於朝之禮也。考二梓人職曰：“張五采之侯，則逺國屬。”逺國，謂諸侯來朝者也。五采之侯，節五正之侯也。正之言正也，射者內志正，則能中焉。畫五正之侯，中朱，次白，次蒼，次黄，玄居外。三正，損玄黃。二正，去白蒼而畫以朱緑。其外之廣，皆居侯中參分之一，中二尺。今儒家云：“四尺曰正，二尺曰鵠，鵠乃用皮，其大如正。”此說失之矣。大射禮豻作干，讀如“宜豻宜獄”之豻。豻，胡犬也。士與士射，則以豻皮飾侯，下大夫也。大夫以上與賔射，飾侯以雲氣，用采各如其正。九節、七節、五節者，奏樂以爲射節之差。言節者，容侯道之數也。樂記曰：“明乎其節之志，不失其事，則功成而德行立。”○耦射，音石。所射，射侯，下“射牲”及注同。獲，如字。正，音征。豻，音岸。肆異四二，音重，平聲。杠，音江。貙，勑誅反。言正，音政，下“志正”“大射正”同。能中，丁仲反，注“射中”“中侯”同。去白，起呂反，下同。廣，古曠反。鵠，古毒反。"
                },
                {
                    "paragraph": "若王大射，則以貍步張三侯。",
                    "zhushu": "鄭司農云：“貍步，謂一舉足爲一步，於今爲半步。”玄謂貍，善搏者也，行則止而擬度焉，其發必獲，是以量侯道法之也。侯道者，各以弓爲度，九節者九十弓，七節者七十弓，五節者五十弓。弓之下制長六尺，大射禮曰“大侯九十，參七十，干五十”是也。三侯者，司裘所共虎侯、熊侯、豹侯也。列國之君大射亦張三侯，數與天子同。大侯，熊侯也。參，讀爲糝。糝，雜也。雜者，豹鵠而麋節，下天子大夫。○搏，音博。度，待洛反。參，素感反。干，五旦反。"
                },
                {
                    "paragraph": "王射，則令去侯，立于後，以矢行吿，卒，令取矢。",
                    "zhushu": "鄭司農云：“射人主令人去侯所而立于後也。以矢行吿，射人主以矢行髙下左右吿于王也。大射禮曰：‘大射正立于公後，以矢行吿于公。下曰留，上曰揚，左右曰方。’杜子春說以矢行吿，吿白射事于王，王則執矢也。杜子春說不與禮經合，疑非是也。卒，令取矢，謂射卒，射人令當取矢者使取矢也。”玄謂令去侯者，命負侯者去侯也。郷射曰：“司馬命獲者執旌以負侯。”○卒，子恤反。"
                },
                {
                    "paragraph": "祭侯，則爲位，",
                    "zhushu": "祭侯，獻服不，服不以祭侯。爲位，爲服不受獻之位也。大射曰：“服不侯西北三步，北面拜受爵。”"
                },
                {
                    "paragraph": "與大史數射中，",
                    "zhushu": "射中，數射者中侯之筭也。大射曰：“司射適階西，釋弓，去扑，襲，進，由中東立于中南，北面視筭。”○數，所主反。扑，普卜反。"
                },
                {
                    "paragraph": "佐司馬治射正。",
                    "zhushu": "射正，射之法儀也。"
                },
                {
                    "paragraph": "祭祀，則贊射牲，相孤卿大夫之灋儀。",
                    "zhushu": "烝甞之禮有射豕者。國語曰：“禘郊之事，天子必自射其牲。”今立秋有貙。劉云：○貙，尺朱反。"
                },
                {
                    "paragraph": "會同、朝覲，作大夫介，凡有爵者。",
                    "zhushu": "作，讀如作止爵之作。諸侯來至，王使公卿有事焉，則作大夫使之介也。有爵者，命士以上，不使賤者。○介，古拜反，下同。"
                },
                {
                    "paragraph": "大師，令有爵者乘王之倅車。",
                    "zhushu": "倅車，戌車之副。○倅，七內反，又倉愛反。"
                },
                {
                    "paragraph": "有大賔客，則作卿大夫從，",
                    "zhushu": "作者，選使從王見諸侯。○從，才用反。"
                },
                {
                    "paragraph": "戒大史及大夫介。",
                    "zhushu": "戒，戒其當行者。覲禮曰：“諸公奉篋服，加命書于其上，升自西階，東面，大史氏右。”"
                },
                {
                    "paragraph": "大喪，與僕人遷尸，作卿大夫掌事，比其廬，不敬者苛罰之。",
                    "zhushu": "僕人，大僕也。僕人與射人俱掌王之朝位也。王崩，小斂、大斂，遷尸于室堂，朝之象也。檀弓曰：“扶君十人，師扶右，射人扶左，君薨以是舉。”苛，謂詰問之。○比，毗志反。苛，音何，又呼何反。",
                    "type": 2
                },
                {
                    "paragraph": "服不氏，掌養猛獸而敎擾之。",
                    "zhushu": "猛獸，虎豹、熊羆之屬。擾，馴也，敎習使之馴服。王者之敎，無不服。○擾，而小反，又音饒。"
                },
                {
                    "paragraph": "凡祭祀，共猛獸。",
                    "zhushu": "謂中膳羞者。獸人冬獻狼。春秋傳曰：“熊蹯不熟。”○蹯，音煩，掌也。"
                },
                {
                    "paragraph": "賔客之事，則抗皮。",
                    "zhushu": "鄭司農云：“謂賔客來朝聘，布皮帛者，服不氏主舉藏之。抗，讀爲亢其讎之亢。”玄謂抗者，若聘禮曰：“有司二人舉皮以東。”○抗，苦浪反，又公郎反。"
                },
                {
                    "paragraph": "射則贊張侯，以旌居乏而待獲。",
                    "zhushu": "贊，佐也。大射禮曰：“命量人、巾車張三侯。”杜子春云：“待當爲持，書亦或爲持。乏，讀爲匱乏之乏，持獲者所蔽。”玄謂待獲，待射者中，舉旌以獲。",
                    "type": 2
                },
                {
                    "paragraph": "射鳥氏，掌射鳥。",
                    "zhushu": "鳥，謂中膳羞者，鳬、鴈、鴇、鴞之屬。○射，食亦反。鴇，音保。鴞，于苗反。"
                },
                {
                    "paragraph": "祭祀，以弓矢𢿛烏鳶。凡賔客、會同、軍旅，亦如之。",
                    "zhushu": "烏鳶善鈔盜，便汙人。○𢿛，起俱反。鈔，初敎反。"
                },
                {
                    "paragraph": "射則取矢，矢在侯髙，則以并夾取之。",
                    "zhushu": "鄭司農云：“王射，則射鳥氏主取其矢。矢在侯髙者，矢著侯髙，人手不能及，則以幷夾取之。并夾，鍼箭具。夾讀爲甲，故司弓矢職曰：‘大射、燕射，共弓矢并夾。’”○夾，音甲。著，直略反。鍼，其炎反。",
                    "type": 2
                },
                {
                    "paragraph": "羅氏，掌羅烏鳥。",
                    "zhushu": "烏，謂卑居鵲之屬。○卑，音匹，又如字。"
                },
                {
                    "paragraph": "蜡，則作羅襦。",
                    "zhushu": "作，猶用也。鄭司農云：“蜡，謂十二月大祭萬物也。郊特牲曰：‘天子大蜡，謂歲十二月，合聚萬物而索饗之。’襦，細宻之羅。襦，讀爲繻有衣袽之繻。”玄謂蜡，建亥之月，此時火伏，蟄者畢矣。豺旣祭獸，可以羅網圍取禽也。王制曰：“豺祭獸，然後田。”又曰：“昆蟲已蟄，可以火田。”今俗放火張羅，其遺敎。○𥜗，女俱反，或音須。索，色白反。"
                },
                {
                    "paragraph": "中春，羅春鳥，獻鳩以養國老，行羽物。",
                    "zhushu": "春鳥，蟄而始出者，若今南郡黄雀之屬。是時鷹化爲鳩，鳩與春鳥變舊爲新，宜以養老助生氣。行，謂賦賜。○中，音仲。",
                    "type": 2
                },
                {
                    "paragraph": "掌畜，掌養鳥而阜蕃敎擾之。",
                    "zhushu": "阜，猶盛也。蕃，蕃息也。鳥之可養使盛大蕃息者，謂鵞鶩之屬。"
                },
                {
                    "paragraph": "祭祀，共卵鳥。",
                    "zhushu": "其卵可薦之鳥。○卵，音卵。"
                },
                {
                    "paragraph": "歲時，貢鳥物，",
                    "zhushu": "鴞、鴈之屬，以四時來。"
                },
                {
                    "paragraph": "共膳獻之鳥。",
                    "zhushu": "雉及鶉、鴽之屬。○鴽，音如。"
                }
            ]
        },
        {
            "name": "夏官司馬下第八",
            "paragraphs": [
                {
                    "paragraph": "夏官司馬下第八",
                    "zhushu": "",
                    "type": 1
                },
                {
                    "paragraph": "司士，掌羣臣之版，以治其政令，歲登下其損益之數，辨其年歲與其貴賤，周知邦國、都家、縣鄙之數，卿大夫士庶子之數，",
                    "zhushu": "損益，謂用功過黜陟者。縣鄙，郷遂之屬。故書版爲班。鄭司農云：“班，書或爲版。版，名籍。”"
                },
                {
                    "paragraph": "以詔王治。",
                    "zhushu": "吿王所當進退。"
                },
                {
                    "paragraph": "以德詔爵，以功詔禄，以能詔事，以久奠食，",
                    "zhushu": "德，謂賢者。食，稍食也。賢者旣爵乃禄之，能者事成乃食之。王制曰：“司馬辨論官材，論進士之賢者，以吿於王，而定其論。論定然後官之，任官然後爵之，位定然後禄之。”○奠，音定。乃食，音嗣。任，音壬。"
                },
                {
                    "paragraph": "唯賜無常。",
                    "zhushu": "賜多少由王，不如禄食有常品。"
                },
                {
                    "paragraph": "正朝儀之位，辨其貴賤之等。王南郷；三公北面東上；孤東面北上；卿、大夫西面北上，王族、故士、虎士在路門之右，南面東上；大僕、大右、大僕從者在路門之左，南面西上。",
                    "zhushu": "此王日祝朝事於路門外之位。王族故士，故爲士，晩退留宿衞者。未甞仕，雖同族不得在王宮。大右，司右也。大僕從者，小臣、祭僕、御僕、隷僕。○郷，許亮反，下同。大，音泰，後倣此。"
                },
                {
                    "paragraph": "司士𢷤，",
                    "zhushu": "詔王出揖公卿大夫以下朝者。○𢷤，必刃反。"
                },
                {
                    "paragraph": "孤卿特揖，大夫以其等旅揖，士旁三揖，王還揖門左，揖門右。",
                    "zhushu": "特揖，一一揖之。旅，衆也。大夫爵同者衆揖之。公及孤、卿、大夫始入門右，皆北面東上，王揖之乃就位。羣士及故士、大僕之屬，發在其位。羣士位東面，王西南郷而揖之。三揖者，士有上、中、下。王揖之，皆逡遁，旣，復位。鄭司農云：“卿、大夫、士皆君之所揖，禮、春秋傳所謂三揖在下。”○遁，音巡。"
                },
                {
                    "paragraph": "大僕前，",
                    "zhushu": "前正王視朝之位。"
                },
                {
                    "paragraph": "王入，內朝皆退。",
                    "zhushu": "王入，入路門也。王入路門，內朝朝者皆退，反其官府治處也。王之外朝，則朝士掌焉。玉藻曰：“朝服以日視朝於內朝，朝，辨色始入。君日出而視之，退適路寢聽政，使人視大夫，大夫退，然後適小寢。”謂諸侯也。王日視朝皮弁服，其禮則同。"
                },
                {
                    "paragraph": "掌國中之士治，凡其戒令。",
                    "zhushu": "國中，城中。"
                },
                {
                    "paragraph": "掌𢷤士者，膳其摯。",
                    "zhushu": "𢷤士，吿見初爲士者於王也。鄭司農云：“膳其摯者，王食其所執羔鴈之摯。”玄謂膳者，入於王之膳人。○見，賢遍反。"
                },
                {
                    "paragraph": "凡祭祀，掌士之戒令，詔相其灋事；及賜爵，呼昭穆而進之。",
                    "zhushu": "賜爵，神惠及下也。此所賜王之子姓兄弟。祭統曰：“凡賜爵，昭爲一，穆爲一，昭與昭齒，穆與穆齒。”凡羣有司皆以齒，此之謂長㓜有序。○相，息亮反。昭，上招反，後同。"
                },
                {
                    "paragraph": "帥其屬而割牲，羞俎豆。",
                    "zhushu": "割牲，制體也。羞，進也。"
                },
                {
                    "paragraph": "凡會同，作士從，賔客亦如之。",
                    "zhushu": "作士從，謂選可使從於王者。○從，才用反。"
                },
                {
                    "paragraph": "作士適四方使，爲介。",
                    "zhushu": "士使，謂自以王命使也。介，大夫之介也。春秋傳曰：“天王使石尙來歸脤。”○使，色吏反，又如字。"
                },
                {
                    "paragraph": "大喪，作士掌事，",
                    "zhushu": "事，謂奠斂之屬。"
                },
                {
                    "paragraph": "作六軍之士執披。",
                    "zhushu": "作，謂使之也。披，柩車行，所以披持棺者，有紐以結之，謂之戴。鄭司農云：“披者，扶持棺險者也。天子旁十二，諸侯旁八，大夫六，士四。”玄謂結披必當棺束，於束繫紐。天子、諸侯載柩三束，大夫、士二束。喪大記曰：“君纁披六，大夫披四，前纁後玄；士二披，用纁。”人君禮文，欲其數多，圍數兩旁言六耳，其實旁三。○披，方寄反。"
                },
                {
                    "paragraph": "凡士之有守者，令哭無去守。",
                    "zhushu": "守官不可空也。○守，手又反，下皆同。"
                },
                {
                    "paragraph": "國有故，則致士而頒其守。",
                    "zhushu": "故，非喪則兵災。"
                },
                {
                    "paragraph": "凡邦國，三歲則稽士任，而進退其爵禄。",
                    "zhushu": "任其所掌治。",
                    "type": 2
                },
                {
                    "paragraph": "諸子，掌國子之倅，掌其戒令與其敎治，辨其等，正其位。",
                    "zhushu": "故書倅爲卒。鄭司農云：“卒，讀如物有副倅之倅。國子，謂諸侯、卿、大夫、士之子也。燕義曰：‘古者周天子之官，有庶子官。’與周官諸子職同文。”玄謂四民之業而士者亦世焉。國子者，是公卿、大夫、士之副貳。戒令，致於大子之事。敎治，脩德、學道也。位，朝位。○倅，七內反。大，音泰。"
                },
                {
                    "paragraph": "國有大事，則帥國子而致於大子，唯所用之。若有兵甲之事，則授之車甲，合其卒伍，置其有司，以軍灋治之，司馬弗正。",
                    "zhushu": "軍法，百人爲卒，五人爲伍。弗，不也。國子屬大子，司馬雖有軍事，不賦之。○卒，子忽反，下皆同。正，音征，下“國正”同。"
                },
                {
                    "paragraph": "凡國正弗及。大祭祀，正六牲之體。",
                    "zhushu": "正，謂朼載之。"
                },
                {
                    "paragraph": "凡樂事，正舞位，授舞器。",
                    "zhushu": "位，佾處。"
                },
                {
                    "paragraph": "大喪，正羣子之服位。會同、賔客，作羣子從。",
                    "zhushu": "從於王。"
                },
                {
                    "paragraph": "凡國之政事，國子存遊倅，使之脩德學道，春合諸學，秋合諸射，以攷其藝而進退之。",
                    "zhushu": "遊倅，倅之未仕者。學，大學也。射，射宮也。王制曰：“春秋敎以禮樂，冬夏敎以詩、書。王大子、王子、羣后之大子、卿大夫元士之適子、國之俊選，皆造焉。”○適，丁歷反。",
                    "type": 2
                },
                {
                    "paragraph": "司右，掌羣右之政令。",
                    "zhushu": "羣右，戎右、齊右、道右。○齊，側皆反。"
                },
                {
                    "paragraph": "凡軍旅、會同，合其車之卒伍，而比其乘，屬其右。",
                    "zhushu": "合、比、屬，謂次第相安習也。車亦有卒伍。○比，毗志反。乘，繩證反。屬，音燭。"
                },
                {
                    "paragraph": "凡國之勇力之士能用五兵者屬焉，掌其政令。",
                    "zhushu": "勇力之士屬焉者，選右當於中。司馬法曰：“弓矢圍，殳矛守，戈㦸助。凡五兵，長以衞短，短以救長。”○殳，音殊。",
                    "type": 2
                },
                {
                    "paragraph": "虎賁氏，掌先後王而趨以卒伍。",
                    "zhushu": "王出，將虎賁士居前後，雖羣行亦有局分。○賁，音奔。先，悉薦反。後，戸豆反。將，子匠反。"
                },
                {
                    "paragraph": "軍旅、會同亦如之。舍則守王閑。",
                    "zhushu": "舍，王出所止宿處。閑，梐枑。○梐，薄禮反。枑，戶故反。"
                },
                {
                    "paragraph": "王在國，則守王宮。",
                    "zhushu": "爲周衞。"
                },
                {
                    "paragraph": "國有大故，則守王門。大喪亦如之。",
                    "zhushu": "非常之難，要在門。○難，乃旦反。"
                },
                {
                    "paragraph": "及葬，從遣車而哭。",
                    "zhushu": "遣車，王之魂魄所馮依。○從，才用反。"
                },
                {
                    "paragraph": "適四方使，則從士大夫。",
                    "zhushu": "虎士從使者。○使，所吏反。"
                },
                {
                    "paragraph": "若道路不通，有徵事，則奉書以使於四方。",
                    "zhushu": "不通，逢兵寇若泥水。奉書，徵師役也。春秋隱七年冬，戎伐凡伯，干楚丘以歸。",
                    "type": 2
                },
                {
                    "paragraph": "旅賁氏，掌執戈盾，來王車而趨，左八人，右八人，車止則持輪。",
                    "zhushu": "夾王車者，其下士也。下士十有六人，中士爲之帥焉。○盾，常準反，又音允。夾，古治反，又古協反，後倣此。"
                },
                {
                    "paragraph": "凡祭祀、會同、賔客，則服而趨。",
                    "zhushu": "服而趨，夾王車趨也。會同、賔客，王亦齊服，服衮冕，則此士之齊服，服玄端。"
                },
                {
                    "paragraph": "喪紀，則衰葛執戈盾。",
                    "zhushu": "葛，葛絰。武士尙輕。○衰，七雷反。"
                },
                {
                    "paragraph": "軍旅，則介而趨。",
                    "zhushu": "介，被甲。",
                    "type": 2
                },
                {
                    "paragraph": "節服氏，掌祭祀朝覲衮冕，六人維王之大常，",
                    "zhushu": "服衮冕者，從王服也。維，維之以縷。王旌十二旒，兩兩以縷綴連，旁三人持之。禮，天子旌曵地。鄭司農云：“維，持之。”"
                },
                {
                    "paragraph": "諸侯則四人，其服亦如之。郊祀裘冕，二人執戈送逆尸從車。",
                    "zhushu": "裘冕者，亦從尸服也。裘，大裘也。凡尸，服卒者之上服。從車，從尸車送逆之往來。春秋傳曰：“晉祀夏郊，董伯爲尸。”",
                    "type": 2
                },
                {
                    "paragraph": "方相氏，掌蒙熊皮，黃金四目，玄衣朱裳，執戈揚盾，帥百隷而時難，以索室𢿛疫。",
                    "zhushu": "蒙，冐也。冐熊皮者，以驚𢿛疫癘之鬼，如今魌頭也。時難，四時作方相氏以難郤凶惡也。月令：“季冬，命國難。”索，瘦也。○難，乃多反。𢿛，起俱反。魌，音欺。"
                },
                {
                    "paragraph": "大喪，先匶，",
                    "zhushu": "葬使之道。○先，悉薦反。匶，音柩。"
                },
                {
                    "paragraph": "及墓，入壙，以戈擊四隅，𢿛方良。",
                    "zhushu": "壙，穿地中也。方良，罔兩也。天子之椁柏，黄腸爲裏，而表以石焉。國語曰：“木石之怪䕫罔兩。”○壙，苦晃反，又音曠。方，音罔。良，音兩。",
                    "type": 2
                },
                {
                    "paragraph": "大僕，掌正王之服位，出入王之大命。",
                    "zhushu": "服，王舉動所當衣也。位，立處也。出大命，王之敎也。入大命，羣臣所奏行。"
                },
                {
                    "paragraph": "掌諸侯之復逆。",
                    "zhushu": "鄭司農云：“復，謂奏事也。逆，謂受下奏。”"
                },
                {
                    "paragraph": "王眡朝，則前正位而退，入亦如之。",
                    "zhushu": "前正位而退，道王，王旣立，退居路門左，待朝畢。"
                },
                {
                    "paragraph": "建路鼓于大寢之門外，而掌其政，",
                    "zhushu": "大寢，路寢也。其門外，則內朝之中，如今宮殿端門下矣。政，鼓節與早晏。"
                },
                {
                    "paragraph": "以待達窮者與遽令。聞鼓聲，則速逆御僕與御庶子。",
                    "zhushu": "鄭司農云：“窮，謂窮𡨚失職，則來擊此鼓，以達於王，若今時上變事擊鼓矣。遽，傳也。若今時驛馬軍書當急聞者，亦擊此鼓，令聞此鼓聲，則速逆御僕與御庶子也。大僕主令此二官，使速逆窮遽者。”玄謂達窮者，謂司寇之屬朝士，掌以肺石達窮民，聽其辭以吿於主。遽令，郵驛上下程品。御僕、御庶子，直事鼓所者。大僕聞鼓聲，則速逆此二官，當受其事以聞。○遽，其據反。傳，張戀反。急聞，如字，又音問。"
                },
                {
                    "paragraph": "祭祀、賔客、喪紀，正王之服位，詔灋儀，贊王牲事。",
                    "zhushu": "詔，吿也。牲事，殺割𠤎載之屬。"
                },
                {
                    "paragraph": "王出入，則自左馭而前驅。",
                    "zhushu": "前驅，如今道引也。道而居左自馭，不參乘，辟王也，亦有車右焉。○乘，繩證反。辟，音避。"
                },
                {
                    "paragraph": "凡軍旅田役，贊王鼓。",
                    "zhushu": "王通鼓，佐擊其餘面。"
                },
                {
                    "paragraph": "救日月亦如之。",
                    "zhushu": "日月食時。春秋傳曰：“非日月之眚不鼓。”眚，色景反。"
                },
                {
                    "paragraph": "大喪，始崩，戒鼓傳達于四方，窆亦如之。",
                    "zhushu": "戒鼓，擊鼓以警衆也。故書戒爲駭。鄭司農云：“窆，謂葬下棺也。春秋傳所謂日中而傰，禮記謂之封，皆葬下棺也，音相似。窆，讀如慶封汜祭之汜。”○窆，彼驗反，注之封音同。又皆逋鄧反。傰，補鄧反。氾，芳劒反。"
                },
                {
                    "paragraph": "縣喪首服之灋于宮門。",
                    "zhushu": "首服之法，謂免髽笄緫廣狹長短之數。縣其書于宮門，示四方。○縣，音玄。免，音問。髽，莊𤓰反。"
                },
                {
                    "paragraph": "掌三公、孤、卿之弔勞。",
                    "zhushu": "王使往。○勞，力報反，下皆同。"
                },
                {
                    "paragraph": "王燕飲，則相其灋。",
                    "zhushu": "相左右。○相，息亮反，下同。"
                },
                {
                    "paragraph": "王射，則贊弓矢。",
                    "zhushu": "贊，謂授之受之。"
                },
                {
                    "paragraph": "王眡燕朝，則正位，掌𢷤相。",
                    "zhushu": "燕朝，朝於路寢之庭。王圖宗人之嘉事，則燕朝。"
                },
                {
                    "paragraph": "王不眡朝，則辭於三公及孤、卿。",
                    "zhushu": "辭，謂以王不視朝之意吿之。春秋傳曰：“公有疾，不視朔。”",
                    "type": 2
                },
                {
                    "paragraph": "小臣，掌王之小命，詔相王之小灋儀。",
                    "zhushu": "小命，時事所勑問也。小法儀，趨行拱揖之容。"
                },
                {
                    "paragraph": "掌三公及孤卿之復逆，正王之燕服位。",
                    "zhushu": "謂燕居時也。玉藻曰：“王卒食，玄端而居。”"
                },
                {
                    "paragraph": "王之燕出入，則前驅。",
                    "zhushu": "燕出入，若今游於諸觀苑。○觀，古喚反。"
                },
                {
                    "paragraph": "大祭祀、朝覲，沃王盥。小祭祀、賔客、饗食，賔射掌事，如大僕之灋。",
                    "zhushu": "賔射，與諸侯來朝者射。○盥，音管。"
                },
                {
                    "paragraph": "掌士大夫之弔勞。凡大事，佐大僕。",
                    "zhushu": "",
                    "type": 2
                },
                {
                    "paragraph": "祭僕，掌受命于王以眡祭祀，而警戒祭祀有司，糾百官之戒具。",
                    "zhushu": "謂王有故不親祭也。祭祀有司，有事於祭祀者。糾，謂校録所當共之牲物。"
                },
                {
                    "paragraph": "旣祭，帥羣有司而反命，以王命勞之，誅其不敬者。大喪，復于小廟。",
                    "zhushu": "小廟，髙祖以下也。始祖曰大廟。春秋僖八年“秋七月，禘于大廟”。"
                },
                {
                    "paragraph": "凡祭祀，王之所不與，則賜之禽，都家亦如之。",
                    "zhushu": "鄭司農云：“王之所不與，謂非郊廟尊祭祀，則王不與也。則賜之禽，公卿自祭其先祖，則賜之禽也。”玄謂王所不與，同姓有先王之廟。○與，音預。"
                },
                {
                    "paragraph": "凡祭祀致福者，展而受之。",
                    "zhushu": "臣有祭事，必致祭肉於君，所謂歸胙也。展，謂録視其牲體數。體數者，大牢則以牛左肩臂臑折九个，少牢則以羊左肩七个，特牲則以豕左肩五个。○胙，存故反。臑，奴報反。折，之舌反。",
                    "type": 2
                },
                {
                    "paragraph": "御僕，掌羣吏之逆及庶民之復，與其弔勞。",
                    "zhushu": "羣吏，府史以下。"
                },
                {
                    "paragraph": "大祭祀，相盥而登。",
                    "zhushu": "相盥者，謂奉槃授巾與？登，謂爲主登牲體於俎。特牲饋食禮：“主人降盥出，舉入乃𠤎載。”○奉，芳勇反。爲，于僞反。"
                },
                {
                    "paragraph": "大喪，持翣。",
                    "zhushu": "翣，棺飾也。持之者，夾蜃車。○翣，所甲反。蜃，辰軫反。"
                },
                {
                    "paragraph": "掌王之燕令，",
                    "zhushu": "燕居時之令。"
                },
                {
                    "paragraph": "以序守路鼓。",
                    "zhushu": "序，更。○更，平聲。",
                    "type": 2
                },
                {
                    "paragraph": "隷僕，掌五寢之埽除糞洒之事。",
                    "zhushu": "五寢，五廟之寢也。周天子七廟，唯祧無寢。詩云“寢廟繹繹”，相連貌也。前曰廟，後曰寢。汜埽曰埽，埽席前曰拚。洒，灑也。鄭司農云：“洒，當爲灑。”玄謂論語曰：“子夏之門人，當洒埽應對。”○埽，素報反。除，如字，又直庶反。糞，方問反。洒，所賣反。祧，勑彫反。拚，方問反。灑，所買反。"
                },
                {
                    "paragraph": "祭祀，脩寢。",
                    "zhushu": "於廟祭寢，或有事焉。月令：“凡新物，先薦寢廟。”"
                },
                {
                    "paragraph": "王行，洗乘石。",
                    "zhushu": "鄭司農云：“乘石，王所登上車之石也。詩云‘有扁斯石，履之卑兮’。謂上車所登之石。”○乘，如字。扁，邊典反。"
                },
                {
                    "paragraph": "掌蹕宮中之事。",
                    "zhushu": "宮中有事則蹕。鄭司農云：“蹕，謂止行者淸道，若今時儆蹕。”○蹕，音畢。"
                },
                {
                    "paragraph": "大喪，復于小寢、大寢。",
                    "zhushu": "小寢，髙祖以下廟之寢也。始祖曰大寢。",
                    "type": 2
                },
                {
                    "paragraph": "弁師，掌王之五冕，皆玄冕，朱裏，延，紐，",
                    "zhushu": "冕服有六，而言五冕者，大裘之冕蓋無旒，不聮數也。延，冕之覆在上，是以名焉。紐，小鼻在武上，笄所貫也。今時冠卷當簪者，廣袤以冠縰，其舊象與？○數，所主反。卷，起全反。簪，莊林反。袤，音茂。縰，所買反。與，音餘。"
                },
                {
                    "paragraph": "五采繅十有二就，皆五采玉十有二，玉笄，朱紘。",
                    "zhushu": "繅，雜文之名也。合五采絲爲之繩，垂於延之前後，各十二，所謂邃延也。就，成也。繩之毎一帀而貫五采玉，十二斿則十二玉也。毎就閒蓋一寸。朱紘，以朱組爲紘也。紘一條，屬兩端於武。繅不言皆，有不皆者。此爲衮衣之冕，十二斿，則用玉二百八十八。鷩衣之冕，繅九斿，用玉二百一十六。毳衣之冕，七斿，用玉百六十八。希衣之冕，五斿，用玉百二十。玄衣之冕，三斿，用玉七十二。○繅，音早，古藻字。□，息遂反。斿，音留。屬，音燭。鷩，必滅反。布，張里反。"
                },
                {
                    "paragraph": "諸侯之繅斿九就，瑉玉三采，其餘如王之事。繅斿皆就，玉瑱，玉笄。",
                    "zhushu": "侯，當爲公，字之誤也。三采，朱、白、蒼也。其餘，謂延紐皆玄覆朱裏，與王同也，出此則異。繅斿皆就，皆三采也。毎繅九成，則九旒也。公之冕用玉百六十二。玉瑱，塞耳者。故書瑉作璑。鄭司農云：“繅當爲藻。繅，古字也；藻，今字也，同物同音。璑，惡玉名。”○侯，依注音公。瑉，亡貧反。瑱，吐練反。璑，音無。"
                },
                {
                    "paragraph": "王之皮弁，會五采玉璂，象邸，玉笄。",
                    "zhushu": "故書會作䯤。鄭司農云：“讀如馬會之會，謂以五采束髮也。士喪禮曰：‘𢶒用組，乃笄。’𢶒，讀與䯤同，書之異耳。說曰：‘以組束髮乃著笄，謂之𢶒。’沛國人謂反紒爲䯤。璂，讀如綦車轂之綦。”玄謂會讀如大會之會。會，縫中也。璂，讀如薄借綦之綦。綦，結也。皮弁之縫中，毎貫結五采玉十二以爲飾，謂之綦。詩云“會弁如星”，又曰“其弁伊綦”是也。邸，下柢也，以象骨爲之。○會，古外反，并䯤、𢶒二字亦同，或戶外反。璂，音其。邸，丁禮反。著，張略反。紒，音計。綦，音其。縫，扶用反。柢，丁禮反，又音帝。"
                },
                {
                    "paragraph": "王之弁絰，弁而加環絰。",
                    "zhushu": "弁絰，王弔所服也。其弁如爵弁而素，所謂素冠也。而加環絰，環絰者，大如緦之麻絰，纏而不糾。司服職曰：“凡弔事，弁絰服。”"
                },
                {
                    "paragraph": "諸侯及孤卿大夫之冕、韋弁、皮弁、弁絰，各以其等爲之，而掌其禁令。",
                    "zhushu": "各以其等，繅斿玉璂如其命數也。冕則侯、伯繅七就，用玉九十八；子、男繅五就，用玉五十；繅玉皆三采；孤繅四就，用玉三十二；三命之卿繅三就，用玉十八；再命之大夫藻再就，用玉八，藻玉皆朱緑。韋弁、皮弁，則侯、伯璂飾七，子、男璂飾五，玉亦三采；孤則璂飾四，三命之卿璂飾三，再命之大夫璂飾二，玉亦二采。弁絰之弁，其辟積如冕繅之就然。庶人弔者素委貌。一命之大夫冕而無斿，士變冕爲爵弁。其韋弁、皮弁之會無結飾，弁絰之弁不辟積。禁令者，不得相僭踰也。玉藻曰：“君未有命，不敢即乘服。”不言冠弁，冠弁兼於韋弁、皮弁矣。不言服弁，服弁自天子以下，無飾無等。○辟積，必亦反，又博歷反。",
                    "type": 2
                },
                {
                    "paragraph": "司甲。",
                    "zhushu": "闕。",
                    "type": 2
                },
                {
                    "paragraph": "司兵，掌五兵五盾，各辨其物與其等，以待軍事。",
                    "zhushu": "五盾，干櫓之屬，其名未盡聞也。等，謂功沽上下。鄭司農云：“五兵者，戈、殳、㦸、酋矛、夷矛。”"
                },
                {
                    "paragraph": "及授兵，從司馬之灋以頒之。及其受兵輸，亦如之；及其用兵，亦如之。",
                    "zhushu": "從司馬之法，令師旅卒兩人數所用多少也。兵輸，謂師還有司還兵也。用兵，謂出給衞守。"
                },
                {
                    "paragraph": "祭祀，授舞者兵。",
                    "zhushu": "授以朱于玉戚之屬。"
                },
                {
                    "paragraph": "大喪，廞五兵。",
                    "zhushu": "故書廞爲淫。鄭司農云：“淫，陳也。淫讀爲廞。”玄謂廞，興也，興作明器之役器五兵也。士喪禮下篇有甲胄干笮。○廞，虚金反。興，虚鷹反。笮，側白反。"
                },
                {
                    "paragraph": "軍事，建車之五兵。會同亦如之。",
                    "zhushu": "車之五兵，鄭司農所云者是也。步卒之五兵，則無夷矛，而有弓矢。",
                    "type": 2
                },
                {
                    "paragraph": "司戈盾，掌戈盾之物而頒之。",
                    "zhushu": "分與授用。"
                },
                {
                    "paragraph": "祭祀，授旅賁殳、故士戈盾，授舞者兵亦如之。",
                    "zhushu": "亦頒之也。故士，王族故士也，與旅賁當事則衞王也。殳，如校，長尋有四尺。"
                },
                {
                    "paragraph": "軍旅、會同，授貳車戈盾，建乘車之戈盾，授旅賁及虎士戈盾。",
                    "zhushu": "乘車，王所乘車也。軍旅則革路，會同則金路。○乘，繩證反，後“乘馬”“陪乘”“參乘”皆準此。注“所乘車”，依字。"
                },
                {
                    "paragraph": "及舍，設藩盾，行則斂之。",
                    "zhushu": "舍，止也。藩盾，盾可以藩衞者，如今之扶蘇與？○與，音餘。",
                    "type": 2
                },
                {
                    "paragraph": "司弓矢，掌六弓、四弩、八矢之灋，辨其名物，而掌其守藏與其出入。",
                    "zhushu": "法，曲直長短之數。○守，手又反，亦如字。藏，才浪反。"
                },
                {
                    "paragraph": "中春獻弓弩，中秋獻矢箙。",
                    "zhushu": "弓弩成於和，矢箙成於堅。箙，盛矢器也，以獸皮爲之。○中，音仲，下同。箙，音服。"
                },
                {
                    "paragraph": "及其頒之，王弓、弧弓以授射甲革、椹質者；夾弓、庾弓以授射豻侯、鳥獸者；唐弓、大弓以授學射者、使者、勞者。",
                    "zhushu": "王、弧、夾、庾、唐、大六者，弓異體之名也。往體寡，來體多，曰王、弧。往體多，來體寡，曰夾、庾。往體、來體若一，曰唐、大。甲革，革甲也。春秋傳曰：“蹲甲而射之。”質，正也。樹椹以爲射正。射甲與椹，試弓習武也。豻侯五十步，及射鳥獸，皆近射也。近射用弱弓，則射大侯者用王、弧，射參侯者用唐、大矣。學射者弓用中，後習强弱則易也。使者、勞者弓亦用中，逺近可也。勞者，勤勞王事，若晉文侯、文公受王弓矢之賜者。故書椹爲鞎。鄭司農云：“椹字或爲鞎，非是也。圉師職曰：‘射則充椹質。’又此司弓矢職曰：‘澤共射椹質之弓矢。’言射椹質自有弓，謂主弧弓也。以此觀之，言鞎質者非。”○射甲，食亦反。下以意求之。椹，張林反。夾，古洽反，又古協反。庾，師儒相傳讀庾，本或作庚。豻，音岸。使者，所吏反。蹲，音存，又才官反。參，素感反。易，以豉反。鞎，戶根反，一音魂，或胡本反。"
                },
                {
                    "paragraph": "其矢箙皆從其弓。",
                    "zhushu": "從弓數也。毎弓者一箙百矢。"
                },
                {
                    "paragraph": "凡弩，夾、庾利攻守，唐、大利車戰、野戰。",
                    "zhushu": "攻城壘者與其自守者相迫近，弱弩發疾也。車戰、野戰，進退非强則不及。弩無王、弧，王、弧恒服弦，往體少者，使矢不疾。"
                },
                {
                    "paragraph": "凡矢，枉矢、絜矢利火射，用諸守城、車戰；殺矢、鍭矢用諸近射、田獵；矰矢、茀矢用諸弋射；恒矢、庳矢用諸散射。",
                    "zhushu": "此八矢者，弓弩各有四焉。枉矢、殺矢、矰矢、恒矢，弓所用也。絜矢、鍭矢、茀矢、庳矢，弩所用也。枉矢者，取名變星，飛行有光，今之飛矛是也，或謂之兵矢。絜矢象焉。二者皆可結火以射敵、守城、車戰。前於重，後微輕，行疾也。殺矢，言中則死。鍭矢象焉，鍭之言𠋫也。二者皆可以司𠋫射敵之近者及禽獸，前尤重，中深，而不可逺也。結繳於矢謂之矰，矰，髙也。茀矢象焉，茀之言刜也。二者皆可以弋飛鳥，刜羅之也。前於重，又微輕，行不低也。詩云：“弋鳧與鴈。”恒矢，安居之矢也。庳矢象焉。二者皆可以散射也，謂禮射及習射也。前後訂，其行平也。凡矢之制：枉矢之屬五分，二在前，三在後；殺矢之屬參分，一在前，二在後；矰矢之屬七分，三在前，四在後；恒矢之屬軒輖中，所謂志也。鄭司農云：“痺矢，讀爲人罷短之罷。”玄謂庳讀如痺病之痺，痺之言倫比。○絜，苦結反，又音結。鍭，音𠋫，又音侯。矰，音增。茀，扶弗反，一孚忽反。庳，方二反。比，同。散，素旦反。中，丁仲反，下同。繳，音灼。刜，孚物反。訂，音亭，又當定反。輖，音周，又丁二反。"
                },
                {
                    "paragraph": "天子之弓合九而成規，諸侯合七而成規，大夫合五而成規，士合三而成規，句者謂之弊弓。",
                    "zhushu": "體往來之衰也。往體寡，來體多，則合多；往體多，來體寡，則合少而圜。弊，猶惡也。句者惡則直者善矣。○弊，婢世反，又扶滅反。衰，初危反。圜，音圎。"
                },
                {
                    "paragraph": "凡祭祀，共射牲之弓矢。",
                    "zhushu": "射牲，示親殺也。殺牲非尊者所親，唯躰爲可。國語曰：“禘郊之事，天子必自射其牲。”"
                },
                {
                    "paragraph": "澤，共射椹質之弓矢。",
                    "zhushu": "鄭司農云：“澤，澤宮也，所以習射選士之處也。”射義曰：“天子將祭，必先習射於澤。澤者，所以擇士也。已射於澤，而后射於射宮，射中者得與於祭。”"
                },
                {
                    "paragraph": "大射、燕射，共弓矢如數并夾。",
                    "zhushu": "如數，如當射者之數也。每人一弓乘矢，并夾，矢籋也。○夾，音甲。乘，繩證反，四矢曰乘。籋，奴輒反，又女十反。"
                },
                {
                    "paragraph": "大喪，共明弓矢。",
                    "zhushu": "弓矢，明器之用器也。士喪禮下篇曰：“用器弓矢。”"
                },
                {
                    "paragraph": "凡師役、會同，頒弓弩各以其物，從授兵甲之儀。",
                    "zhushu": "物，弓弩矢箙之屬。○從，才用反。"
                },
                {
                    "paragraph": "田弋，充籠箙矢，共矰矢。",
                    "zhushu": "籠，竹箙也。矰矢不在箙者，爲其相繞亂，將用乃共之。○籠，魯東反。爲，于僞反。"
                },
                {
                    "paragraph": "凡亡矢者，弗用則更。",
                    "zhushu": "更，償也。用而棄之則不償。○更，音庚。",
                    "type": 2
                },
                {
                    "paragraph": "繕人，掌王之用弓、弩、矢、箙、矰、弋、抉、拾。",
                    "zhushu": "鄭司農云：“抉者，所以縱弦也。拾者，所以引弦也。”詩云：“抉拾旣次。”詩家說或謂抉謂引弦彄也，拾謂韝扞也。玄謂抉，挾矢時所以持弦飾也，著右手巨指。士喪禮曰：“抉，用正玉棘若檡棘。”則天子用象骨與？韛扞著左臂裏，以韋爲之。○抉，古穴反。彄，苦侯反。韝，古侯反。扞，胡旦反。挾，子協反，一音戶牒反。著，丁略反，或直略反。檡，音澤。與，音餘。"
                },
                {
                    "paragraph": "掌詔王射，",
                    "zhushu": "吿王當射之節。"
                },
                {
                    "paragraph": "贊王弓矢之事。",
                    "zhushu": "授之，受之。"
                },
                {
                    "paragraph": "凡乘車，充其籠箙，載其弓弩，",
                    "zhushu": "充籠箙者以矢。"
                },
                {
                    "paragraph": "旣射則斂之，",
                    "zhushu": "斂，藏之也。詩云：“彤弓弨兮，受言藏之。”"
                },
                {
                    "paragraph": "無會計。",
                    "zhushu": "亡敗多少不計。○會，古外反，下大會同，後會計之𩔖放此。",
                    "type": 2
                },
                {
                    "paragraph": "槀人，掌受財于職金，以齎其工。",
                    "zhushu": "齎其工者，給市財用之直。○齎，音咨，後皆同。"
                },
                {
                    "paragraph": "弓六物爲三等，弩四物亦如之。",
                    "zhushu": "三等者，上中下人各有所宜。弓人職曰：“弓長六尺六寸，謂之上制，上士服之；弓長六尺三寸，謂之中制，中士服之；弓長六尺，謂之下制，下士服之。”弩及矢箙長短之制未聞。"
                },
                {
                    "paragraph": "矢八物皆三等，箙亦如之。春獻素，秋獻成，",
                    "zhushu": "矢箙，春作秋成。"
                },
                {
                    "paragraph": "書其等以饗工，",
                    "zhushu": "鄭司農云：“書工功拙髙下之等，以制其饗食也。”玄謂饗，酒肴勞之也。上工作上等，其饗厚；下工作下等，其饗薄。"
                },
                {
                    "paragraph": "乘其事，試其弓弩，以下上其食而誅賞，",
                    "zhushu": "鄭司農云：“乘，計也，計其事之成功也。故書試爲考。”玄謂考之而善，則上其食；尤善，又賞之。否者反此。○試，音考。"
                },
                {
                    "paragraph": "乃入功于司弓矢及繕人。",
                    "zhushu": "功，成。"
                },
                {
                    "paragraph": "凡齎財與其出入，皆在槀人，以待會而攷之，亡者闕之。",
                    "zhushu": "皆在槀人者，所齎工之財及弓弩矢箙，出入其簿書，槀人藏之。闕，猶除也。弓弩矢箙棄亡者除之，計今見在者。",
                    "type": 2
                },
                {
                    "paragraph": "戎右，掌戎車之兵革使，",
                    "zhushu": "使，謂王使以兵，有所誅斬也。春秋傳曰：“戰於殽，晉梁弘御戎，萊駒爲右。戰之明日，襄公縛秦囚，使萊駒以戈斬之。”○使，色吏反。"
                },
                {
                    "paragraph": "詔贊王鼓，",
                    "zhushu": "旣吿王當鼓之節，又助擊之。"
                },
                {
                    "paragraph": "傳王命于陳中。",
                    "zhushu": "爲王大言之也。○陳，直愼反。爲，于僞反。"
                },
                {
                    "paragraph": "會同，充革車。",
                    "zhushu": "會同，王雖乘金路，猶以革路從行也。充之者，謂居左也。曲禮曰：“乘君之乘車，不敢曠左。”"
                },
                {
                    "paragraph": "盟，則以玉敦辟盟，遂役之。",
                    "zhushu": "鄭司農云：“敦，器名也。辟，法也。”玄謂將㰱血者，先執其器，爲衆陳其載辭，使心皆開辟也。役之者，傳敦血，授當㰱者。○敦，音對，又都愛反。㰱，所洽反。"
                },
                {
                    "paragraph": "贊牛耳、桃茢。",
                    "zhushu": "鄭司農云：“贊牛耳，春秋傳所謂執牛耳者。故書茢爲滅，杜子春云：‘滅當爲厲。’”玄謂尸盟者割牛耳取血，助爲之。及血在敦中，以桃茢拂之，又助之也。耳者盛以珠盤，尸盟者執之。桃，鬼所畏也。茢，苕帚，所以掃不祥。○茢，音列，又音例。",
                    "type": 2
                },
                {
                    "paragraph": "齊右，掌祭祀、會同、賔客前齊車，王乘則持馬，行則陪乘。",
                    "zhushu": "齊車，金路，王自整齊之車也。前之者，己駕王未乘之時。陪乘，參乘，謂車右也。齊右與齊僕同車，而有祭祀之事，則兼玉路之右，然則戎右兼田右與？○齊，側皆反。下齊車、齊僕同。乘，繩證反，又音繩。與，音餘。"
                },
                {
                    "paragraph": "凡有牲事，則前馬。",
                    "zhushu": "王見牲則拱而式，居馬前卻行，備驚奔也。曲禮曰：“國君下宗廟，式齊牛。”",
                    "type": 2
                },
                {
                    "paragraph": "道右，掌前道車。王出入則持馬陪乘，如齊車之儀，",
                    "zhushu": "道車，象路也。王行道德之車。"
                },
                {
                    "paragraph": "自車上諭命于從車，",
                    "zhushu": "自，由。"
                },
                {
                    "paragraph": "詔王之車儀。",
                    "zhushu": "顧式之屬。"
                },
                {
                    "paragraph": "王式則下，前馬，王下則以蓋從。",
                    "zhushu": "以蓋從，表尊。",
                    "type": 2
                },
                {
                    "paragraph": "大馭，掌馭玉路以祀，及犯軷，王自左馭，馭下祝，登，受轡，犯軷，遂驅之。",
                    "zhushu": "行山曰軷。犯之者，封土爲山象，以菩芻棘柏爲神主，旣祭之，以車轢之而去，喻無險難也。春秋傳曰“跋渉山川”。自，由也。王由左馭，禁制馬使不行也。故書軷作罰。杜子春云：“罰當爲軷。軷讀爲别異之别，謂祖道轢軷磔犬也。詩云：‘載謀載惟，取蕭祭脂，取羝以軷。’詩家說曰：‘將出祖道，犯軷之祭也。’聘禮曰：‘乃舍軷，飲酒于其側。’禮家說亦謂道祭。”○軷，蒲末反。祝，之又反。菩，音負，一音倍。轢，音歷。磔，陟格反。羝，丁兮反。舍，音釋。"
                },
                {
                    "paragraph": "及祭，酌僕，僕左執轡，右祭兩軹，祭軓，乃飲。",
                    "zhushu": "故書軹爲𨊻，軓爲範。杜子春云：“文當如此‘左’不當重，重非是。”書亦或如子春言。又云：“𨊻當作軹，軹謂兩轊也。其或言軷，亦非是。”又云：“軓當爲𨊠，𨊠，謂車軾前也。或讀𨊻爲爲簪笄之笄。”○軹，音紙。軓，音犯。𨊻，音雞。重，直龍反。轊，音衞。"
                },
                {
                    "paragraph": "凡馭路，行以肆夏，趨以采薺。",
                    "zhushu": "凡馭路，謂五路也。肆夏、采薺，樂章也。行，謂大寢至路門。趨，謂路門至應門。○薺，才私反。"
                },
                {
                    "paragraph": "凡馭路儀，以鸞和爲節。",
                    "zhushu": "舒疾之法也。鸞在衡，和在軾，皆以金爲鈴。",
                    "type": 2
                },
                {
                    "paragraph": "戎僕，掌馭戎車，",
                    "zhushu": "戎車，革路也，師出，王乘以自將。"
                },
                {
                    "paragraph": "掌王倅車之政，正其服。",
                    "zhushu": "倅，副也。服，謂衆乘戎車者之衣服。○倅，七內反，又倉愛反。"
                },
                {
                    "paragraph": "犯軷，如王路之儀。凡巡守及兵車之會，亦如之。",
                    "zhushu": "如在軍。"
                },
                {
                    "paragraph": "掌凡戎車之儀。",
                    "zhushu": "凡戎車，衆之兵車也。書序曰：“武王戎車三百兩。”",
                    "type": 2
                },
                {
                    "paragraph": "齊僕，掌馭金路以賔。",
                    "zhushu": "以待賔客。○賔，如字。"
                },
                {
                    "paragraph": "朝、覲、宗、遇、饗、食皆乘金路，其灋儀各以其等爲車送逆之節。",
                    "zhushu": "節，謂王乘車迎賔客及送相去逺近之數。上公九十歩，侯伯七十步，子男五十步。司儀職曰“車逆拜辱”，又曰“及出車送”。",
                    "type": 2
                },
                {
                    "paragraph": "道僕，掌馭象路以朝夕、燕出入，其灋儀如齊車。",
                    "zhushu": "朝夕，朝朝莫夕。○朝夕，直遥反，注“朝夕”同。朝朝，上如字，下直遥反。莫夕，音暮。"
                },
                {
                    "paragraph": "掌貳車之政令。",
                    "zhushu": "貳，亦副。",
                    "type": 2
                },
                {
                    "paragraph": "田僕，掌馭田路以田以鄙。",
                    "zhushu": "田路，木路也。田，田獵也。鄙，循行縣鄙。○行，下孟反。"
                },
                {
                    "paragraph": "掌佐車之政，",
                    "zhushu": "佐，亦副。"
                },
                {
                    "paragraph": "設驅逆之車，",
                    "zhushu": "驅，驅禽使前趨獲。逆，衙還之，使不出圍。○驅，如字，又起遇反。衙，又作御，同，五嫁反。"
                },
                {
                    "paragraph": "令獲者植旌。",
                    "zhushu": "以吿獲也。植，樹也。○植，直吏反，又時力反。"
                },
                {
                    "paragraph": "及獻，比禽。",
                    "zhushu": "田弊，獲者各獻其禽。比，種物相從次數之。○比，毗志反。種，章勇反。數，所主反。"
                },
                {
                    "paragraph": "凡田，王提馬而走，諸侯晉，大夫馳。",
                    "zhushu": "提，猶舉也。晉，猶抑也。使人扣而舉之、抑之，皆止奔也。馳，放不扣。○扣，音口。",
                    "type": 2
                },
                {
                    "paragraph": "馭夫，掌馭貳車、從車、使車，",
                    "zhushu": "貳車，象路之副也。從車，戎路、田路之副也。使車，驅逆之車。"
                },
                {
                    "paragraph": "分公馬而駕治之。",
                    "zhushu": "乘調六種之馬。",
                    "type": 2
                },
                {
                    "paragraph": "校人，掌王馬之政，",
                    "zhushu": "政，謂差擇養乘之數也。月令曰“班馬政”。"
                },
                {
                    "paragraph": "辨六馬之屬，種馬一物，戎馬一物，齊馬一物，道馬一物，田馬一物，駑馬一物。",
                    "zhushu": "種，謂上善似母者。以次差之：玉路駕種馬，戎路駕戎馬，金路駕齊馬，象路駕道馬，田路駕田馬，駑馬給宮中之役。"
                },
                {
                    "paragraph": "凡頒良馬而養乘之，乘馬一師四圉；三乘爲皁，皁一趣馬；三皁爲繫，繫一馭夫；六繫爲廏，廏一僕夫；六廏成校，校有左右。駑馬三良馬之數，麗馬一圉，八麗一師，八師一趣馬，八趣馬一馭夫。",
                    "zhushu": "良，善也。善馬，五路之馬。鄭司農云：“四匹爲乘，養馬爲圉。故春秋傳曰：‘馬有圉，牛有牧。’”玄謂二耦爲乘。師、趣馬、馭夫、僕夫，帥之名也。趣馬下士，御夫中士，則僕夫上士也。自乘至廏，其數二百一十六匹。易“乾爲馬”，此應乾之筴也。至校變爲言成者，明六馬各一廏，而王馬小備也。校有左右，則良馬一種者，四百三十二匹，五種合二千一百六十匹。駑馬三之，則爲千二百九十六匹。五良一駑，凡三千四百五十六匹，然後王馬大備。詩云“騋牝三千”，此謂王馬之大數與？麗，耦也。駑馬自圉至馭夫，凡馬千二十四匹，與三良馬之數不相應，“八”皆宜爲“六”字之誤也。師十二匹，趣馬七十二匹，則馭夫四百三十二匹矣，然後而三之。旣三之，無僕夫者，不駕於五路，卑之也。○八，皆音六。筴，初革反。與，音餘。"
                },
                {
                    "paragraph": "天子十有二閑，馬六種；邦國六閑，馬四種；家四閑，馬二種。",
                    "zhushu": "降殺之差，每廏爲一閑。諸侯有齊馬、道馬、田馬，大夫有田馬，各一閑。其駑馬則皆分爲三焉。○殺，所界反。"
                },
                {
                    "paragraph": "凡馬，特居四之一。",
                    "zhushu": "欲其乘之性相似也。物同氣則心一。鄭司農云：“四之一者，三牝一牡。”"
                },
                {
                    "paragraph": "春祭馬祖，執駒。",
                    "zhushu": "馬祖，天駟也。孝經說曰：“房爲龍馬。”鄭司農云：“執駒，無令近母，猶攻駒也。二歲曰駒，三歲曰駣。”玄謂執，猶拘也。春通淫之時，駒弱，血氣未定，爲其乘匹傷之。○駣，音肇，又音道。"
                },
                {
                    "paragraph": "夏祭先牧，頒馬，攻特。",
                    "zhushu": "先牧，始養馬者，其人未聞。夏通淫之後，攻其特，爲其蹄齧，不可乘用。鄭司農云：“攻特，謂騬之。”○蹄，大計反，又音啼，後同。騬，音繒，又音繩。"
                },
                {
                    "paragraph": "秋祭馬社，臧僕。",
                    "zhushu": "馬社，始乘馬者。世本作曰：“相土作乘馬。”鄭司農云：“臧僕，謂𥳑練馭者，令皆善也。”玄謂僕，馭五路之僕。○臧，子郎反。相，息亮反。"
                },
                {
                    "paragraph": "冬祭馬步，獻馬，講馭夫。",
                    "zhushu": "馬步，神爲災害馬者。獻馬，見成馬於王也。馭夫，馭貳車、從車、使車者。講，猶簡習。○見，賢遍反。"
                },
                {
                    "paragraph": "凡大祭祀、朝覲、會同，毛馬而頒之，",
                    "zhushu": "毛馬，齊其色也。頒，授當乘之。○毛，如字，又莫報反。"
                },
                {
                    "paragraph": "飾幣馬，執扑而從之。",
                    "zhushu": "鄭司農云：“校人主飾之也。幣馬，以馬遺人，當幣處者也。聘禮曰：‘馬則北面，奠幣于其前。’士喪禮下篇曰：‘薦馬，纓三就，入門北面，交轡，圉人夾牽之，馭者執策立干馬後。’”○扑，普卜反。遺，唯季反。"
                },
                {
                    "paragraph": "凡賔客，受其幣馬。",
                    "zhushu": "賔客之幣馬，來朝聘而享王者。"
                },
                {
                    "paragraph": "大喪，飾遣車之馬，及葬，埋之。",
                    "zhushu": "言埋之，則是馬塗車之芻靈。"
                },
                {
                    "paragraph": "田獵，則帥驅逆之車。",
                    "zhushu": "帥，猶將也。"
                },
                {
                    "paragraph": "凡將事于四海、山川，則飾黃駒。",
                    "zhushu": "四海，猶四方也。王巡守，過大山川，則有殺駒以祈沈禮與？玉人職有宗祝以黃金勺前馬之禮。○沈，直金反，又直䕃反。"
                },
                {
                    "paragraph": "凡國之使者，共其幣馬。",
                    "zhushu": "使者所用私覿。○使，所吏反。"
                },
                {
                    "paragraph": "凡軍事，物馬而頒之。",
                    "zhushu": "物馬，齊其力。"
                },
                {
                    "paragraph": "等馭夫之禄，",
                    "zhushu": "馭夫，於趣馬、僕夫爲中，舉中見上下。"
                },
                {
                    "paragraph": "宮中之稍食。",
                    "zhushu": "師圉府史以下也。鄭司農云：“稍食曰稟。”",
                    "type": 2
                },
                {
                    "paragraph": "趣馬，掌贊正良馬，而齊其飲食，簡其六節。",
                    "zhushu": "贊，佐也。佐正者，謂校人臧僕講馭夫之時。簡，差也。節，猶量也。差擇王馬以爲六等。"
                },
                {
                    "paragraph": "掌駕說之頒，",
                    "zhushu": "用馬之第次。○說，始銳反。"
                },
                {
                    "paragraph": "辨四時之居治，以聽馭夫。",
                    "zhushu": "居，謂牧庌所處。治，謂執駒攻特之屬。○庌，音雅，後同。",
                    "type": 2
                },
                {
                    "paragraph": "巫馬，掌養疾馬而乘治之，相醫而藥攻馬疾，受財于校人。",
                    "zhushu": "乘，謂驅歩以發其疾，知所疾處乃治之。相，助也。○相，息亮反。"
                },
                {
                    "paragraph": "馬死，則使其賈粥之，入其布于校人。",
                    "zhushu": "布，泉也。鄭司農云：“賈，謂其屬官小吏賈二人。粥，賣也。”○賈，音嫁，又音古。粥，音育。",
                    "type": 2
                },
                {
                    "paragraph": "牧師，掌牧地，皆有厲禁而頒之。",
                    "zhushu": "頒馬授圉者所牧處。"
                },
                {
                    "paragraph": "孟春焚牧，",
                    "zhushu": "焚牧地以除陳，生新草。"
                },
                {
                    "paragraph": "中春通淫，",
                    "zhushu": "中春，隂陽交、萬物生之時，可以合馬之牝牡也。月令季春“乃合累牛騰馬，遊牝于牧”，秦時書也。秦地寒涼，萬物後動。○中，音仲。累，力追反。"
                },
                {
                    "paragraph": "掌其政令。凡田事，贊焚萊。",
                    "zhushu": "焚萊者，山澤之虞。"
                },
                {
                    "paragraph": "廋人，掌十有二閑之政敎，以阜馬、佚特、敎駣、攻駒及祭馬祖、祭閑之先牧，及執駒、散馬耳、圉馬。",
                    "zhushu": "九者皆有政敎焉。阜，盛壯也。詩云：“四牡孔阜。”杜子春云：“佚當爲逸。”鄭司農云：“馬三歲曰駣，二歲曰駒。散讀爲中散大夫之散，謂聒馬耳，母令菩驚也。”玄謂逸者，用之不使甚勞，安其血氣也。敎駣，始乘習之也。攻駒，騬其蹄齧者。閑之先牧，先牧制閑者。散馬耳，以竹括押其耳，頭動揺則括中物，後遂串習，不復驚。○佚，音逸。散，素但反。聒，古活反。押，音甲。中物，丁仲反。"
                },
                {
                    "paragraph": "正校人貟選。",
                    "zhushu": "校人，謂師圉也。正貟選者，選擇可備貟者平之。"
                },
                {
                    "paragraph": "馬八尺以上爲龍，七尺以上爲騋，六尺以上爲馬。",
                    "zhushu": "大小異名。爾雅曰：“騋，牝驪牡玄，駒褭驂。”鄭司農云以月令曰“駕蒼龍”。○牝，頻忍反。驪，力知反，絶句。牡玄，絕句。褭，奴了反，又音繞。",
                    "type": 2
                },
                {
                    "paragraph": "圉師，掌敎圉人養馬。春除蓐、釁廏，始牧，夏庌馬，冬獻馬。射則充椹質，茨牆則翦闔。",
                    "zhushu": "蓐，馬兹也。馬旣出而除之。新釁焉，神之也。春秋傳曰：“凡馬，日中而出，日中而入。”故字庌爲訝。鄭司農云：“當爲庌。”玄謂庌，廡也，廡所以庇馬涼也。充，猶居也。茨，蓋也。闔，苫也。椹質翦闔，圉人所習也。杜子春讀椹爲齊人言鈇椹之椹。椹質，所射者習射處。○蓐，音辱。茨，在私反。闔，戸臘反。訝，五嫁反。苫，傷占反。鈇，芳扶反。所射，食亦反。",
                    "type": 2
                },
                {
                    "paragraph": "圉人，掌養馬芻牧之事，以役圉師。",
                    "zhushu": "役者，圉師使令焉。"
                },
                {
                    "paragraph": "凡賔客、喪紀，牽馬而入陳。",
                    "zhushu": "賔客之馬，王所以賜之者。詩云：“雖無予之，路車乘馬。”喪紀之馬，啓後所薦馬。"
                },
                {
                    "paragraph": "廞馬亦如之。",
                    "zhushu": "廞馬，遣車之馬，人捧之，亦牽而入陳。○捧，扶恭反。",
                    "type": 2
                },
                {
                    "paragraph": "職方氏，掌天下之圖，以掌天下之地，辨其邦國、都鄙、四夷、八蠻、七閩、九貉、五戎、六狄之人民，與其財用、九穀、六畜之數要，周知其利害，",
                    "zhushu": "天下之圖，如今司空輿地圖也。鄭司農云：“東方曰夷，南方曰蠻，西方曰戎，北方曰貉狄。”玄謂閩，蠻之别也。國語曰：“閩，芊蠻矣。”四、八、七、九、五、六，周之所服國數也。財用，泉穀貨賄也。利，金錫竹箭之屬。害，神姦，鑄鼎所象百物也。爾雅曰：“九夷、八蠻、六戎、五狄，謂之四海。”○閩，亡巾反，又音文，又亡千反。漢書音義服䖍音近蠻，應劭音近文。貉，孟白反。畜，許又反，下皆同。芉，亡氏反。"
                },
                {
                    "paragraph": "乃辨九州之國，使同貫利。",
                    "zhushu": "貫，事也。"
                },
                {
                    "paragraph": "東南曰揚州，其山鎭曰會稽，其澤藪曰具區，其川三江，其浸五湖，其利金錫竹箭，其民二男五女，其畜宜鳥獸，其穀宜稻。",
                    "zhushu": "鎭，名山安地德者也。會稽在山隂。大澤曰藪。具區、五湖在呉南。浸，可以爲陂灌漑者。錫，鑞也。箭，篠也。鳥獸，孔雀、鸞、鵁鶄、犀、象之屬。故書箭爲晉。杜子春曰：“晉當爲箭，書亦或爲箭。”○會，古外反。藪，素口反。區，起俱反。浸，子鴆反。鑞，音臘。"
                },
                {
                    "paragraph": "正南曰荊州，其山鎭曰衡山，其澤藪曰雲瞢，其川江漢，其浸潁湛，其利丹銀齒革，其民一男二女，其畜宜鳥獸，其穀宜稻。",
                    "zhushu": "衡山在湘南。雲瞢在華容。潁，出陽城，宜屬豫州，在此非也。湛，未聞。齒，象齒也。革，犀兕革也。杜子春云：“湛，讀當爲人名湛之湛，湛，或爲淮。”○瞢，亡貢反，一音亡雄反。湛，直減反，又音沈，又唐感反。"
                },
                {
                    "paragraph": "河南曰豫州，其山鎭曰華山，其澤藪曰圃田，其川熒雒，其浸波溠，其利林漆絲枲，其民二男三女，其畜宜六擾，其穀宜五種。",
                    "zhushu": "華山在華隂。圃田在中牟。滎，兖水也，出東垣，入于河，泆爲滎，滎在滎陽。波，讀爲播。禹貢曰“滎播旣都”。春秋傳曰：“楚子除道梁溠，營軍臨隨。”則溠宜屬荆州，在此非也。林，竹木也。六擾，馬、牛、羊、豕、犬、雞。五種，黍、稷、菽、麥、稻。○華，如字，又胡化反。圃，布古反。熒，戶扄反。溠，音詐，又莊加反。枲，思似反。擾，而小反，又音饒。播，音波。都，張魚反。"
                },
                {
                    "paragraph": "正東曰靑州，其山鎭曰沂山，其澤藪曰望諸，其川淮泗，其浸沂沭，其利蒲魚，其民二男二女，其畜宜雞狗，其穀宜稻麥。",
                    "zhushu": "沂山，沂水所出也，在蓋。望諸，明都也，在睢陽。沭，出東莞。二男二女，數等，似誤也，蓋當與兖州同二男三女。鄭司農云：“淮或爲睢，沭或爲洙。”○沂，魚祈反。沭，音述，一，餘戌反。明都，禹貢作“孟豬”。"
                },
                {
                    "paragraph": "河東曰兖州，其山鎭曰岱山，其澤藪曰大野，其川河、泲，其浸盧、維，其利蒲、魚，其民二男三女，其畜宜六擾，其穀宜四種。",
                    "zhushu": "岱山在博。大野在鉅野。盧維，當爲雷雍，字之誤也。禹貢曰：“雷夏旣澤，雍沮會同。”雷夏在城陽。四種，黍、稷、稻、麥。○野，如字，又音與。泲，子禮反。盧維，上音雷，下於恭反。"
                },
                {
                    "paragraph": "正西曰雍州，其山鎭曰嶽山，其澤藪曰弦蒲，其川涇汭，其浸渭洛，其利玉石，其民三男二女，其畜宜牛馬，其穀宜黍稷。",
                    "zhushu": "嶽，呉嶽也，及弦蒲在汧。涇出涇陽。汭在豳地。詩大雅公劉曰“汭㘲之即”。洛出懷德。鄭司農云：“弦或爲汧，蒲或爲浦。”○雍，於用反。汭，如銳反。汧，口千反。㘲，弓六反。"
                },
                {
                    "paragraph": "東北曰幽州，其山鎭曰醫無閭，其澤藪曰貕養，其川河泲，其浸菑時，其利魚、鹽，其民一男三女，其畜宜四擾，其穀宜三種。",
                    "zhushu": "醫無閭在遼東，貕養在長廣，菑出萊蕪，時出般陽。四擾，馬、牛、羊、豕。三種，黍、稷、稻。杜子春讀貕爲奚。○貕，音兮。般，步千反。"
                },
                {
                    "paragraph": "河內曰冀州，其山鎭曰霍山，其澤藪曰揚紆，其川漳，其浸汾潞，其利松柏，其民五男三女，其畜宜牛羊，其穀宜黍稷。",
                    "zhushu": "霍山在□。揚紆所在未聞。漳出長子。汾出汾陽。潞出歸德。○紆，於于反。汾，扶文反。潞，音路。長，丁丈反，縣名。"
                },
                {
                    "paragraph": "正北曰并州，其山鎭曰恒山，其澤藪曰昭餘祁，其川虖池、嘔夷，其浸淶、易，其利布帛，其民二男三女，其畜宜五擾，其穀宜五種。",
                    "zhushu": "恒山在上曲陽。昭餘祁在鄔。虖池出鹵城。嘔夷，祁夷與？出平舒。淶出廣昌。易出故安。五擾，馬、牛、羊、犬、豕。五種，黍、稷、菽、麥、稻也。凡九州及山鎭澤藪言曰者，以其非一，曰其大者耳。此州界，揚、荆、豫、兖、雍、冀與禹貢略同，靑州則徐州地也，幽、并則靑、冀之北也，無徐、梁。○虖，喚胡反，又呼哥反，又香刑反。池，徒多反，又如字。嘔，烏侯反，一音驅。鄔，於據反，縣名。鹵，音魯。"
                },
                {
                    "paragraph": "乃辨九服之邦國，方千里曰王畿，其外方五百里曰侯服，又其外方五百里曰甸服，又其外方五百里曰男服，又其外方五百里曰采服，又其外方五百里曰衞服，又其外方五百里曰蠻服，又其外方五百里曰夷服，又其外方五百里曰鎭服，又其外方五百里曰藩服。",
                    "zhushu": "服，服事天子也。詩云“侯服于周”。"
                },
                {
                    "paragraph": "凡邦國千里，封公以方五百里則四公，方四百里則六侯，方三百里則七伯，方二百里則二十五子，方百里則百男，以周知天下。",
                    "zhushu": "以此率徧知四海九州邦國多少之數也。方千里者，爲方百里者百，以方三百里之積，以九約之，得十一有竒。云“七伯”者，字之誤也。周九州之界，方七千里，七七四十九，方千里者四十九，其一爲畿內，餘四十八，八州各有方千里者六。周公變殷湯之制，雖小國，地皆方百里。是毎事言“則”者，設法也。設法者，以待有功而大其封。一州之中，以其千里封公，則可四；又以其千里封侯，則可六；又以其千里封伯，則可十一；又以其千里封子，則可二十五；又以其千里封男，則可百。公侯伯子男，亦不是過也。州二百一十國，以男備其數焉。其餘以爲附庸。四海之封，黜陟之功，亦如之。雖有大國，爵稱子而己。鄭司農云：“此制亦見大司徒職曰：‘諸公之地方五百里，諸侯之地方四百里，諸伯之地方三百里，諸子之地方二百里，諸男之地方百里。’”○率，音律，又音𩔖。竒，紀宜反。見，賢遍反。"
                },
                {
                    "paragraph": "凡邦國，小大相維，",
                    "zhushu": "大國比小國，小國事大國，各有屬相維聮也。"
                },
                {
                    "paragraph": "王設其牧，",
                    "zhushu": "選諸侯之賢者爲牧，使牧理之。"
                },
                {
                    "paragraph": "制其職，各以其所能。",
                    "zhushu": "牧監參伍之屬。用能，所任秩次。"
                },
                {
                    "paragraph": "制其貢，各以其所有。",
                    "zhushu": "國之地物所有。"
                },
                {
                    "paragraph": "王將巡守，則戒于四方，曰：“各脩平乃守，攻乃職事，無敢不敬戒，國有大刑。”",
                    "zhushu": "乃，猶女也。守，謂國竟之內。職事，所當共具。○女，音汝。"
                },
                {
                    "paragraph": "及王之所行，先道，帥其屬而巡戒令。",
                    "zhushu": "先道，先由王所從道居前，行其前日所戒之令。"
                },
                {
                    "paragraph": "王殷國，亦如之。",
                    "zhushu": "殷，猶衆也。十二歲王若不巡守，則六服盡朝，謂之殷國。其戒四方諸侯，與巡守同。",
                    "type": 2
                },
                {
                    "paragraph": "土方氏，掌土圭之灋，以致日景。",
                    "zhushu": "致日景者，夏至景尺有五寸，冬至景丈三尺，其間則日有長短。○景，如字。"
                },
                {
                    "paragraph": "以土地相宅，而建邦國都鄙，",
                    "zhushu": "土地，猶度地。知東西南北之深，而相其可居者。宅，居也。○相，息亮反。度，待洛反。深，尸鴆反。"
                },
                {
                    "paragraph": "以辨土宜土化之灋，而授任地者。",
                    "zhushu": "土宜，謂九穀稙稺所宜也。土化，地之輕重糞種所宜用也。任地者，載師之屬。○稙，張力反。稺，直吏反。種，章勇反。"
                },
                {
                    "paragraph": "王巡守，則樹王舍。",
                    "zhushu": "爲之藩羅。",
                    "type": 2
                },
                {
                    "paragraph": "懷方氏，掌來逺方之民，致方貢，致逺物，而送逆之，達之以節，",
                    "zhushu": "逺方之民，四夷之民也。諭德延譽以來之。逺物，九州之外無貢法而至者。達民以旌節，達貢物以璽節。"
                },
                {
                    "paragraph": "治其委積、館舍、飲食。",
                    "zhushu": "續食其往來。○續食，音嗣。",
                    "type": 2
                },
                {
                    "paragraph": "合方氏，掌達天下之道路，",
                    "zhushu": "津梁相湊，不得陷絕。○湊，采豆反。"
                },
                {
                    "paragraph": "通其財利，",
                    "zhushu": "茂遷其有無。"
                },
                {
                    "paragraph": "同其數器，",
                    "zhushu": "權衡不得有輕重。"
                },
                {
                    "paragraph": "壹其度量，",
                    "zhushu": "尺丈釜鍾不得有大小。"
                },
                {
                    "paragraph": "除其怨惡，",
                    "zhushu": "怨惡，邦國相侵虐。"
                },
                {
                    "paragraph": "同其好善。",
                    "zhushu": "所好所善，謂風俗所髙尙。○好，呼報反。",
                    "type": 2
                },
                {
                    "paragraph": "訓方氏，掌道四方之政事，與其上下之志，",
                    "zhushu": "道，猶言也，爲王說之。四方，諸侯也。上下，君臣也。"
                },
                {
                    "paragraph": "誦四方之傳道。",
                    "zhushu": "傳道，世世所傳說往古之事也，爲王誦之，若今論聖德堯舜之道矣。故書傳爲傅，杜子春云：“傳當作傳，書亦或爲傳。”○傳，直專反。"
                },
                {
                    "paragraph": "正歲，則布而訓四方，",
                    "zhushu": "布吿以敎天下，使知世所善惡。"
                },
                {
                    "paragraph": "而觀新物。",
                    "zhushu": "四時於新物出則觀之，以知民志所好惡。志淫行辟，則當以政敎化正之。○惡，烏路反。行，下孟反。辟，匹亦反。",
                    "type": 2
                },
                {
                    "paragraph": "形方氏，掌制邦國之地域，而正其封疆，無有華離之地，",
                    "zhushu": "杜子春云：“離當爲雜，書亦或爲雜。”玄謂華讀爲𠇗哨之𠇗，正之使不𠇗邪離絕。○華，苦蛙反。哨，羊售反，又且笑反。邪，似嗟反。"
                },
                {
                    "paragraph": "使小國事大國，大國比小國。”",
                    "zhushu": "比，猶親也。易比象曰：“先王以建萬國，親諸侯。”",
                    "type": 2
                },
                {
                    "paragraph": "山師，掌山林之名，辨其物與其利害，而頒之于邦國，使致其珍異之物。",
                    "zhushu": "山林之名與物，若岱畎絲枲，嶧陽孤桐矣。利，其中人用者。害，毒物及螫噬之蟲獸。○畎，古犬反。螫，音釋。",
                    "type": 2
                },
                {
                    "paragraph": "川師，掌川澤之名，辨其物與其利害，而頒之于邦國，使致其珍異之物。",
                    "zhushu": "川澤之名與物，若泗濵浮磬、淮夷蠙珠曁魚，澤之萑蒲。○萑，音丸。",
                    "type": 2
                },
                {
                    "paragraph": "邍師，掌四方之地名，辨其丘陵、墳衍、邍隰之名。",
                    "zhushu": "地名，謂東原、大陸之屬。○墳，扶云反。"
                },
                {
                    "paragraph": "物之可以封邑者。",
                    "zhushu": "物之，謂相其土地可以居民立邑。○相，息亮反。",
                    "type": 2
                },
                {
                    "paragraph": "匡人，掌達灋則，匡邦國而觀其慝，使無敢反側，以聽王命。",
                    "zhushu": "法則，八法、八則也，邦國之官府都鄙亦用焉。慝，姦僞之惡也。反側，猶背違法度也。書曰：“無反無側，王道正直。”○慝，他得反。背，音佩。",
                    "type": 2
                },
                {
                    "paragraph": "撢人，掌誦王志，道國之政事，以巡天下之邦國而語之，",
                    "zhushu": "道，猶言也。以王之志與政事諭說諸侯，使不迷惑。○語，魚據反。說，如字，又尸銳反。"
                },
                {
                    "paragraph": "使萬民和說而正王面。",
                    "zhushu": "面，猶郷也。使民之心曉而正郷王。○說，音悅。",
                    "type": 2
                },
                {
                    "paragraph": "都司馬，掌都之士庶子及其衆庶、車馬、兵甲之戒令，",
                    "zhushu": "庶子，卿、大夫、士之子。車馬、兵甲，備軍發卒。"
                },
                {
                    "paragraph": "以國灋掌其政學，",
                    "zhushu": "政，謂賦稅也。學，脩德學道。○政，音征，亦作正。"
                },
                {
                    "paragraph": "以聽國司馬。",
                    "zhushu": "聽者，受行其所徵爲也。國司馬，大司馬之屬皆是。"
                },
                {
                    "paragraph": "家司馬亦如之。",
                    "zhushu": "大夫家臣爲司馬者。春秋傳曰：“叔孫氏之司馬鬷戾。”○鬷，子公反。戾，力計反。"
                }
            ]
        },
        {
            "name": "秋官司宼第九",
            "paragraphs": [
                {
                    "paragraph": "秋官司宼第九",
                    "zhushu": "",
                    "type": 1
                },
                {
                    "paragraph": "惟王建國，辨方正位，體國經野，設官分職，以爲民極。乃立秋官司宼，使帥其屬而掌邦禁，以佐王刑邦國。",
                    "zhushu": "禁，所以防姦者也。刑，正人之法。孝經說曰：“刑者，侀也。過岀罪施。”"
                },
                {
                    "paragraph": "刑官之屬：大司宼，卿一人；小司宼，中大夫二人；士師，下大夫四人；郷士，上士八人，中士十有六人，旅下士三十有二人；",
                    "zhushu": "士，察也，主察獄訟之事者。鄭司農說以論語曰：“柳下惠爲士師。”郷士，主六郷之獄。",
                    "type": 2
                },
                {
                    "paragraph": "府六人，史十有二人，胥十有二人，徒百有二十人。",
                    "zhushu": "",
                    "type": 2
                },
                {
                    "paragraph": "遂士，中士十有二人，府六人，史十有二人，胥十有二人，徒百有二十人。",
                    "zhushu": "遂士，主六遂之獄者。",
                    "type": 2
                },
                {
                    "paragraph": "縣士，中士三十有二人，府八人，史十有六人，胥十有六人，徒百有六十人。",
                    "zhushu": "距王城三百里至四百里曰縣。縣士，主縣之獄者。",
                    "type": 2
                },
                {
                    "paragraph": "方士，中士十有六人，府八人，史十有六人，胥十有六人，徒百有六十人。",
                    "zhushu": "方士，主四方都家之獄者。",
                    "type": 2
                },
                {
                    "paragraph": "訝士，中士八人，府四人，史八人，胥八人，徒八十人。",
                    "zhushu": "訝，迎也。士官之迎四方賔客。○訝，五嫁反。",
                    "type": 2
                },
                {
                    "paragraph": "朝士，中士六人，府三人，史六人，胥六人，徒六十人。",
                    "zhushu": "朝士，主外朝之法。○朝，直遥反。",
                    "type": 2
                },
                {
                    "paragraph": "司民，中士六人，府三人，史六人，胥三人，徒三十人。",
                    "zhushu": "司民，主民數。",
                    "type": 2
                },
                {
                    "paragraph": "司刑，中士二人，府一人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "司刺，下士二人，府一人，史二人，徒四人。",
                    "zhushu": "刺，殺也。三訊罪定則殺之。○刺，七賜反。",
                    "type": 2
                },
                {
                    "paragraph": "司約，下士二人，府一人，史二人，徒四人。",
                    "zhushu": "約，言語之約束。○約，於妙反，一如字，下同。",
                    "type": 2
                },
                {
                    "paragraph": "司盟，下士二人，府一人，史二人，徒四人。",
                    "zhushu": "盟，以約辭告神，殺牲㰱血，明著其信也。曲禮曰：“涖牲曰盟。”○㰱，所洽反。",
                    "type": 2
                },
                {
                    "paragraph": "職金，上士二人，下士四人，府二人，史四人，胥八人，徒八十人。",
                    "zhushu": "職，主也。",
                    "type": 2
                },
                {
                    "paragraph": "司厲，下士二人，史一人，徒十有二人。",
                    "zhushu": "犯政爲惡曰厲。厲士，主盜賊之兵器及其奴者。",
                    "type": 2
                },
                {
                    "paragraph": "犬人，下士二人，府一人，史二人，賈四人，徒十有六人。",
                    "zhushu": "○賈，音嫁，又音古。",
                    "type": 2
                },
                {
                    "paragraph": "司圜，中士六人，下士十有二人，府三人，史六人，胥十有六人，徒百有六十人。",
                    "zhushu": "鄭司農云：“圜，謂圜土也。圜土，謂獄城也。今獄城圜。司圜職中言‘凡圜土之刑人也’，以此知圜謂圜土也。又大司宼職曰‘以圜土聚敎罷民’，故司圜職曰‘掌收敎罷民’。”○圜，于權反。罷，音皮。",
                    "type": 2
                },
                {
                    "paragraph": "掌囚，下士十有二人，府六人，史十有二人，徒百有二十人。",
                    "zhushu": "囚，拘也，主拘繫當刑殺之者。",
                    "type": 2
                },
                {
                    "paragraph": "掌戮，下士二人，史一人，徒十有二人。",
                    "zhushu": "戮，猶辱也，旣斬殺，又辱之。",
                    "type": 2
                },
                {
                    "paragraph": "司隷，中士二人，下士十有二人，府五人，史十人，胥二十人，徒二百人。",
                    "zhushu": "隷，給勞辱之役者。漢始置司隷，亦使將徒治道溝渠之役，後稍尊之，使主官府及近郡。",
                    "type": 2
                },
                {
                    "paragraph": "罪隷，百有二十人。",
                    "zhushu": "盜賊之家爲奴者。",
                    "type": 2
                },
                {
                    "paragraph": "蠻隷，百有二十人。",
                    "zhushu": "征南夷所獲。",
                    "type": 2
                },
                {
                    "paragraph": "閩隷，百有二十人。",
                    "zhushu": "閩，南蠻之别。○閩，亡巾反，又音文。",
                    "type": 2
                },
                {
                    "paragraph": "夷隷，百有二十人。",
                    "zhushu": "征東夷所獲。",
                    "type": 2
                },
                {
                    "paragraph": "貉隷，百有二十人。",
                    "zhushu": "征東北夷所獲。凡隷衆矣，此其選以爲役貟，其餘謂之隷民。○貉，孟百反。",
                    "type": 2
                },
                {
                    "paragraph": "布憲，中士二人，下士四人，府二人，史四人，胥四人，徒四十人。",
                    "zhushu": "憲，表也，主表刑禁者。",
                    "type": 2
                },
                {
                    "paragraph": "禁殺戮，下士二人，史一人，徒十有二人。",
                    "zhushu": "禁殺戮者，禁民不得相殺戮。",
                    "type": 2
                },
                {
                    "paragraph": "禁暴氏，下士六人，史三人，胥六人，徒六十人。",
                    "zhushu": "",
                    "type": 2
                },
                {
                    "paragraph": "野廬氏，下士六人，胥十有二人，徒百有二十人。",
                    "zhushu": "廬，賔客行道所舍。",
                    "type": 2
                },
                {
                    "paragraph": "蜡氏，下士四人，徒四十人。",
                    "zhushu": "蜡，骨肉腐臭，蠅蟲所蜡也。月令曰“掩骼埋骴”，此官之職也。蜡，讀如徂司之狙。○蜡，淸預反。骼，更白反。埋，亡皆反，又作貍。骴，又作胔，似賜反。",
                    "type": 2
                },
                {
                    "paragraph": "雍氏，下士二人，徒八人。",
                    "zhushu": "雍，謂隄防止水者也。○雍，於勇反，又如字。",
                    "type": 2
                },
                {
                    "paragraph": "萍氏，下士二人，徒八人。",
                    "zhushu": "鄭司農云：“萍讀爲蛢，或爲萍號起雨之萍。”玄謂今天問萍號作萍。爾雅曰：“萍，蓱，其大者蘋。”讀如小子言平之平。萍氏主水禁，萍之草無根而浮，取名於其不沈溺。○萍，音平。",
                    "type": 2
                },
                {
                    "paragraph": "司寤氏，下士二人，徒八人。",
                    "zhushu": "寤，覺也，主夜覺者。○覺，音敎。",
                    "type": 2
                },
                {
                    "paragraph": "司烜氏，下士六人，徒十有二人。",
                    "zhushu": "烜，火也，讀如衛侯燬之燬。故書燬爲垣。鄭司農云：“當爲烜。”○烜，音毀。",
                    "type": 2
                },
                {
                    "paragraph": "條狼氏，下士六人，胥六人，徒六十人。",
                    "zhushu": "杜子春云：“條當爲滌器之滌。”玄謂滌，除也。狼，狼扈道上。○條，音滌。",
                    "type": 2
                },
                {
                    "paragraph": "脩閭氏，下士二人，史一人，徒十有二人。",
                    "zhushu": "閭，謂里門。",
                    "type": 2
                },
                {
                    "paragraph": "㝠氏，下士二人，徒八人。",
                    "zhushu": "鄭司農云：“㝠，讀爲㝠氏春秋之㝠。”玄謂㝠方之㝠，以繩縻取禽獸之名。○㝠，如字，又莫歷反。縻，亡皮反。",
                    "type": 2
                },
                {
                    "paragraph": "庶氏，下士一人，徒四人。",
                    "zhushu": "庶，讀如藥煑之煑，驅除毒蠱之言。書不作蠱者，字從聲。○庶，音煑，又章預反。蠱，音古。",
                    "type": 2
                },
                {
                    "paragraph": "穴氏，下士一人，徒四人。",
                    "zhushu": "穴，搏蟄獸所藏者。○搏，音博。蟄，直立反。",
                    "type": 2
                },
                {
                    "paragraph": "翨氏，下士二人，徒八人。",
                    "zhushu": "翨，鳥翮也。鄭司農云：“翨，讀爲翅翼之翅。”○翨，音翅，又吉豉反。",
                    "type": 2
                },
                {
                    "paragraph": "柞氏，下士八人，徒二十人。",
                    "zhushu": "柞，除木之名。除木者必先挍剥之。鄭司農云：“柞，讀爲音聲唶唶之唶，屋笮之笮。”○柞，側百反。唶、笮皆同。挍，古飽反。",
                    "type": 2
                },
                {
                    "paragraph": "薙氏，下士二人，徒二十人。",
                    "zhushu": "書薙或作夷。鄭司農云：“掌殺草，故春秋傳曰：‘如農夫之務去草，芟夷藴崇之。’又今俗閒謂麥下爲夷下，言芟夷其麥，以其下種禾豆也。”玄謂薙，讀如鬀小兒頭之鬀，書或作夷，此皆翦草也，字從𩔖耳。月令曰“燒薙行水”，非謂燒所芟草乃水之。○薙，本作雉，他計反。藴，紆粉反。鬀，他計反。",
                    "type": 2
                },
                {
                    "paragraph": "硩蔟氏，下士一人，徒二人。",
                    "zhushu": "鄭司農云：“硩，讀爲擿，蔟，讀爲爵蔟之蔟，謂巢也。”玄謂硩，古字從石，折聲。○硩，他歷反，又丈列反，又勑徹反。蔟，倉獨反。",
                    "type": 2
                },
                {
                    "paragraph": "翦氏，下士一人，徒二人。",
                    "zhushu": "翦，斷滅之言也，主除蟲蠹者。詩云：“實始翦商。”",
                    "type": 2
                },
                {
                    "paragraph": "赤友氏，下士一人，徒二人。",
                    "zhushu": "赤友，猶言捇拔也，主除蟲豸自埋者。○赤，如字，一采昔反。友，音跋。捇，采昔反。拔，畔末反，又蒲八反。豸，直氏反。",
                    "type": 2
                },
                {
                    "paragraph": "蟈氏，下士一人，徒二人。",
                    "zhushu": "鄭司農云：“蟈讀爲蜮。蜮，蝦蟇也。月令曰‘螻蟈鳴’，故曰‘掌去鼃黽’。鼃黽，蝦蟇屬。書或爲‘掌去蝦蟇’。”玄謂蟈，今御所食蛙也，字從虫，國聲也。蜮乃短狐與？○蟈，古獲反，又音或。蜮，音或，一古獲反。鼃，戶蝸反。黽，莫幸反。與，音餘。",
                    "type": 2
                },
                {
                    "paragraph": "壷涿氏，下士一人，徒二人。",
                    "zhushu": "壷，謂瓦鼓。涿，擊之也。故書涿爲獨。鄭司農云：“獨，讀爲濁其源之濁，音與涿相近，書亦或爲濁。”○𣵠，陟角反，又音濁。",
                    "type": 2
                },
                {
                    "paragraph": "庭氏，下士一人，徒二人。",
                    "zhushu": "庭氏，主射妖鳥，令國中絜淸如庭者也。○射，食亦反。淸，才性反，又如字。",
                    "type": 2
                },
                {
                    "paragraph": "銜枚氏，下士二人，徒八人。",
                    "zhushu": "銜枚，止言語嚻讙也。枚，狀如箸，橫銜之，爲之繣結於項。○嚻，五髙反，一許驕反。讙，音歡。箸，直慮反。繣，戶卦反，又胡麥反。",
                    "type": 2
                },
                {
                    "paragraph": "伊耆氏，下士一人，徒二人。",
                    "zhushu": "伊耆，古王者號，始爲蜡，以息老物。此主王者之齒杖，後王識伊耆氏之舊德，而以名官與？今姓有伊耆氏。○耆，巨之反。蜡，仕詐反。",
                    "type": 2
                },
                {
                    "paragraph": "大行人，中大夫二人。",
                    "zhushu": "",
                    "type": 2
                },
                {
                    "paragraph": "小行人，下大夫四人。",
                    "zhushu": "",
                    "type": 2
                },
                {
                    "paragraph": "司儀，上士八人，中士十有六人。",
                    "zhushu": "",
                    "type": 2
                },
                {
                    "paragraph": "行夫，下士三十有二人，府四人，史八人，胥八人，徒八十人。",
                    "zhushu": "行夫，主國使之禮。○使，所吏反。",
                    "type": 2
                },
                {
                    "paragraph": "環人，中士四人，史四人，胥四人，徒四十人。",
                    "zhushu": "環，猶圍也，主圍賔客、任器，爲之守衞。○環，戶關反，又戶串反。",
                    "type": 2
                },
                {
                    "paragraph": "象胥，毎翟上士一人，中士二人，下士八人，徒二十人。",
                    "zhushu": "通夷狄之言者曰象。胥，其有才知者也。此𩔖之本名，東方曰寄，南方曰象，西方曰狄鞮，北方曰譯。今揔名曰象者，周之徳先致南方也。○知，音智。鞮，丁兮反。譯，音亦。",
                    "type": 2
                },
                {
                    "paragraph": "掌客，上士二人，下士四人，府一人，史二人，胥二人，徒二十人。",
                    "zhushu": "",
                    "type": 2
                },
                {
                    "paragraph": "掌訝，中士八人，府二人，史四人，胥四人，徒四十人。",
                    "zhushu": "訝，迎也，賔客來，主迎之。鄭司農云：“訝，讀爲跛者訝跛者之訝。”○跛，波可反。",
                    "type": 2
                },
                {
                    "paragraph": "掌交，中士八人，府二人，史四人，徒三十有二人。",
                    "zhushu": "主交通結諸侯之好。",
                    "type": 2
                },
                {
                    "paragraph": "掌察，四方中士八人，史四人，徒十有六人。",
                    "zhushu": "",
                    "type": 2
                },
                {
                    "paragraph": "掌貨賄，下士十有六人，史四人，徒三十有二人。",
                    "zhushu": "",
                    "type": 2
                },
                {
                    "paragraph": "朝大夫，毎國上士二人，下士四人，府一人，史二人，庶子八人，徒二十人。",
                    "zhushu": "此王之士也，使主都家之國治而命之朝大夫云。",
                    "type": 2
                },
                {
                    "paragraph": "都則，中士一人，下士二人，府一人，史二人，庶子四人，徒八十人。",
                    "zhushu": "都則，主都家之八則者也，當言毎都，如朝大夫及都司馬云。",
                    "type": 2
                },
                {
                    "paragraph": "都士，中士二人，下士四人，府二人，史四人，胥四人，徒四十人。",
                    "zhushu": "",
                    "type": 2
                },
                {
                    "paragraph": "家士，亦如之。",
                    "zhushu": "都家之士，主治都家吏民之獄訟，以吿方士者也，亦當言毎都。",
                    "type": 2
                },
                {
                    "paragraph": "大司宼之職，掌建邦之三典，以佐王刑邦國，詰四方，",
                    "zhushu": "典，法也。詰，謹也。書曰：“王旄荒，度作詳刑，以詰四方。”○詰，起吉反。旄，音冒。度，音鐸。"
                },
                {
                    "paragraph": "一曰刑新國用輕典；",
                    "zhushu": "新國者，新辟地立君之國。用輕法者，爲其民末習於敎。○爲，于僞反。"
                },
                {
                    "paragraph": "二曰刑平國用中典；",
                    "zhushu": "平國，承平守成之國也。用中典者，常行之法。"
                },
                {
                    "paragraph": "三曰刑亂國用重典。",
                    "zhushu": "亂國，篡弑叛逆之國。用重典者，以其化惡伐滅之。○篡，初患反。"
                },
                {
                    "paragraph": "以五刑糾萬民：",
                    "zhushu": "刑，亦法也。糾，猶察異之。"
                },
                {
                    "paragraph": "一曰野刑，上功糾力；",
                    "zhushu": "功，農功。力，勤力。"
                },
                {
                    "paragraph": "二曰軍刑，上命糾守；",
                    "zhushu": "命，將命也。守，不失部伍。"
                },
                {
                    "paragraph": "三曰郷刑，上德糾孝；",
                    "zhushu": "德，六德也。善父母爲孝。"
                },
                {
                    "paragraph": "四曰官刑，上能糾職；",
                    "zhushu": "能，能其事也。職，職事脩理。"
                },
                {
                    "paragraph": "五曰國刑，上愿糾暴。",
                    "zhushu": "愿，慤愼也。暴，當爲恭字之誤也。○愿，音願，又音原。暴，依注作恭。慤，苦角反。"
                },
                {
                    "paragraph": "以圜土聚敎罷民，",
                    "zhushu": "圜土，獄城也。聚罷民其中，困苦以敎之爲善也。民不愍作勞，有似於罷。○罷，音皮。愍，音敏，尚書作“昬”。"
                },
                {
                    "paragraph": "凡害人者，寘之圜土而施職事焉，以明刑恥之。",
                    "zhushu": "害人，謂爲邪惡己有過失麗於法者。以其不故犯法，寘之圜土繫敎之，庶其困悔而能改也。寘，置也。施職事，以所能役使之。明刑，書其罪惡於大方版，著其背。○寘，之䜴反，又音示。著，丁略反，一直略反。"
                },
                {
                    "paragraph": "其能改者，反于中國，不齒三年；",
                    "zhushu": "反于中國，謂舍之還於故郷里也。司圜職曰：“上罪三年而舍，中罪二年而舍，下罪一年而舍。”不齒者，不得以年次列於平民。"
                },
                {
                    "paragraph": "其不能改而出圜土者，殺。",
                    "zhushu": "岀，謂逃亡。"
                },
                {
                    "paragraph": "以兩造禁民訟，入束矢於朝，然後聽之。",
                    "zhushu": "訟，謂以財貨相告者。造，至也。使訟者兩至，旣兩至，使入束矢乃治之也。不至，不入束矢，則是自服不直者也。必入矢者，取其直也。詩曰“其直如矢”。古者一弓百矢，束矢其百个與？○造，七報反。與，音餘。"
                },
                {
                    "paragraph": "以兩劑禁民獄，入鈞金，三日乃致于朝，然後聽之。",
                    "zhushu": "獄，謂相告以罪名者。劑，今劵書也。使獄者各齎劵書，旣兩劵書，使入鈞金，又三日乃治之，重刑也。不劵書，不入金，則是亦自服不直有也。必入金者，取其堅也。三十斤曰鈞。○劑，子隨反。"
                },
                {
                    "paragraph": "以嘉石平罷民，",
                    "zhushu": "嘉石，文石也，樹之外朝門左。平，成也，成之使善。"
                },
                {
                    "paragraph": "凡萬民之有罪過而未麗於灋，而害於州里者，桎梏而坐諸嘉石，役諸司空。重罪旬有三日坐，朞役；其次九日坐，九月役；其次七日坐，七月役；其次五日坐，五月役；其下罪三日坐，三月役。使州里任之，則宥而舍之。",
                    "zhushu": "有罪過，謂邪惡之人所罪過者也。麗，附也。未附於法，未著於法也。木抂足曰桎，在手曰梏。役諸司空，坐日訖，使給百工之役也。役月訖，使其州里之人任之，乃赦之。宥，寛也。○桎，音質。梏，古毒反。著，直略反。"
                },
                {
                    "paragraph": "以肺石達窮民，",
                    "zhushu": "肺石，赤石也。窮民，天民之窮而無告者。○肺，芳廢反。"
                },
                {
                    "paragraph": "凡逺近、惸獨、老幼之欲有復於上而其長弗達者，立於肺石三日，士聽其辭，以吿於上，而罪其長。",
                    "zhushu": "無兄弟曰“惸”，無子孫曰“獨”。復，猶報也。上，謂王與六卿也。報之者，若上書詣公府言事矣。長，謂諸侯若郷遂大夫。○惸，其營反。長，丁丈反。"
                },
                {
                    "paragraph": "正月之吉，始和，布刑于邦國都鄙，乃縣刑象之灋于象魏，使萬民觀刑象，挾日而斂之。",
                    "zhushu": "正月朔日，布主刑於天下，正歲又縣其書，重之。○縣，音玄。挾，子協反。"
                },
                {
                    "paragraph": "凡邦之大盟約，涖其盟書，而登之于天府，",
                    "zhushu": "涖，臨也。天府，祖廟之藏。○約，於妙反。藏，才浪反。"
                },
                {
                    "paragraph": "大史、內史、司會及六官，皆受其貳而藏之。",
                    "zhushu": "六官，六卿之官也。貳，副也。○會，古外反，下同。"
                },
                {
                    "paragraph": "凡諸侯之獄訟，以邦典定之；",
                    "zhushu": "邦典，六典也，以六典待邦國之治。"
                },
                {
                    "paragraph": "凡卿大夫之獄訟，以邦灋斷之；",
                    "zhushu": "邦法，八法也，以八法待官府之治。"
                },
                {
                    "paragraph": "凡庶民之獄訟，以邦成弊之。",
                    "zhushu": "邦成，八成也，以官成待萬民之治。故書弊爲憋，鄭司農云：“憋當爲弊。邦成，謂若今時決事比也。弊之，斷其獄訟也。故春秋傳曰‘弊獄邢侯’。”○弊，必世反。憋，芳滅反，又卑設反。比，必利反。"
                },
                {
                    "paragraph": "大祭祀，奉大牲。",
                    "zhushu": "奉，猶進也。"
                },
                {
                    "paragraph": "若禋祀五帝，則戒之日，涖誓百官，戒于百族。",
                    "zhushu": "戒之日，卜之日也。百族，謂府史以下也。郊特牲曰：“卜之日，王立于澤，親聽誓命，受敎諫之義也。獻命庫門之內，戒百官也；大廟之內，戒百姓也。”"
                },
                {
                    "paragraph": "及納亨，前王。祭之日，亦如之。",
                    "zhushu": "納亨，致牲。○亨，普庚反。"
                },
                {
                    "paragraph": "奉其明水火。",
                    "zhushu": "明水火，所取於日月者。"
                },
                {
                    "paragraph": "凡朝覲、會同，前王。大喪，亦如之。",
                    "zhushu": "大喪所前，或嗣王。"
                },
                {
                    "paragraph": "大軍旅，涖戮于社。",
                    "zhushu": "社，謂社主在軍者也。鄭司農說以書曰：“用命賞于祖，不用命戮于社。”"
                },
                {
                    "paragraph": "凡邦之大事，使其屬蹕。",
                    "zhushu": "屬，士師以下也。故書蹕作避，杜子春云：“避當爲辟，謂辟除姦人也。”玄謂蹕，止行也。○蹕，亦作䟆，音畢。辟，婢亦反。",
                    "type": 2
                },
                {
                    "paragraph": "小司宼之職，掌外朝之政，以致萬民而詢焉：一曰詢國危，二曰詢國遷，三曰詢立君。",
                    "zhushu": "外朝，朝在雉門之外者也。國危，謂有兵宼之難。國遷，謂徙都改邑也。立君，謂無冢適，選於庶也。鄭司農云：“致萬民，聚萬民也。詢，謀也，詩曰‘詢于芻蕘’。書曰‘謀及庶人’。”○難，乃旦反。適，丁歷反。蕘，而招反。"
                },
                {
                    "paragraph": "其位：王南郷，三公及州長百姓北面，羣臣西面，羣吏東面。",
                    "zhushu": "羣臣，卿、大夫、士也。羣吏，府史也。其孤不見者，孤從羣臣。卿、大夫在公後。○郷，許亮反。見，賢遍反。"
                },
                {
                    "paragraph": "小司宼𢷤以敘進而問焉，以衆輔志而弊謀。",
                    "zhushu": "𢷤，謂揖之使前也。敘，更也。輔志者，尊王賢明也。○𢷤，兵刃反。更，音庚。"
                },
                {
                    "paragraph": "以五刑聽萬民之獄訟，附于刑，用情訊之，至于旬，乃弊之，讀書則用灋。",
                    "zhushu": "附，猶著也。故書附作付。訊，言也，用情理言之，冀有可以岀之者。十日乃斷之。王制曰：“刑者侀也，侀者成也，一成而不可變，故君子盡心焉。”鄭司農云：“讀書則用法，如今時讀鞠已乃論之。”○訊，音信。鞠，九六反。"
                },
                {
                    "paragraph": "凡命夫命婦，不躬坐獄訟。",
                    "zhushu": "爲治獄吏褻尊者也。躬，身也。不身坐者，必使其屬若子弟也。喪服傳曰：“命夫者，其男子之爲大夫者。命婦者，其婦人之爲大夫之妻者。”春秋傳曰：“衞侯與元咺訟，寗武子爲輔，鍼嚴子爲坐，士榮爲大理。”○咺，況阮反。鍼，其廉反。嚴，左傳作“莊”，漢明帝名莊，改爲嚴。"
                },
                {
                    "paragraph": "凡王之同族有罪，不即市。",
                    "zhushu": "鄭司農云：“刑諸甸師氏。禮記曰：‘刑于隱者，不與國人慮兄弟。’”"
                },
                {
                    "paragraph": "以五聲聽獄訟，求民情：一曰辭聽，",
                    "zhushu": "觀其出言，不直則煩。"
                },
                {
                    "paragraph": "二曰色聽，",
                    "zhushu": "觀其顔色，不直則赧然。○赧，女板反。"
                },
                {
                    "paragraph": "三曰氣聽，",
                    "zhushu": "觀其氣息，不直則喘。○喘，昌兖反。"
                },
                {
                    "paragraph": "四曰耳聽，",
                    "zhushu": "觀其聽聆，不直則惑。○聆，音零。"
                },
                {
                    "paragraph": "五曰目聽。",
                    "zhushu": "觀其牟子視，不直則眊然。○牟，莫侯反。眊，莫報反。"
                },
                {
                    "paragraph": "以八辟麗邦灋，附刑罰：",
                    "zhushu": "辟，法也。杜子春讀麗爲罹。玄謂麗，附也。易曰：“日月麗乎天。”故書附作付，附，猶著也。○麗，如字，又音離。"
                },
                {
                    "paragraph": "一曰議親之辟，",
                    "zhushu": "鄭司農云：“若今時宗室有罪先請是也。”"
                },
                {
                    "paragraph": "二曰議故之辟，",
                    "zhushu": "故，謂舊知也。鄭司農云：“故舊不遺，則民不愉。”○愉，他侯反。"
                },
                {
                    "paragraph": "三曰議賢之辟，",
                    "zhushu": "鄭司農云：“若今時廉吏有罪先請是也。”玄謂賢，有德行者。"
                },
                {
                    "paragraph": "四曰議能之辟，",
                    "zhushu": "能，謂有道藝者。春秋傳曰：“夫謀而鮮過，惠訓不倦者，叔向有焉，社稷之固也，猶將十世宥之，以勸能者。今壹不免其身，以棄社稷，不亦惑平？”"
                },
                {
                    "paragraph": "五曰議功之辟，",
                    "zhushu": "謂有大勲力立功者。"
                },
                {
                    "paragraph": "六曰議貴之辟，",
                    "zhushu": "鄭司農云：“若今時吏墨綬有罪先請是也。”"
                },
                {
                    "paragraph": "七曰議勤之辟，",
                    "zhushu": "謂憔悴以事國。"
                },
                {
                    "paragraph": "八曰議賔之辟。",
                    "zhushu": "謂所不臣者，三恪二代之後與？○與，音餘。"
                },
                {
                    "paragraph": "以三刺斷庶民獄訟之中：",
                    "zhushu": "中，謂罪正所定。○刺，七賜反。斷，丁亂反，後同。"
                },
                {
                    "paragraph": "一曰訊羣臣，二曰訊羣吏，三曰訊萬民。",
                    "zhushu": "刺，殺也。三訊罪定則殺之。訊，言也。"
                },
                {
                    "paragraph": "聽民之所刺宥，以施上服下服之刑。",
                    "zhushu": "宥，寛也。民言殺，殺之；言寛，寛之。上服，劓、墨也；下服，宮、刖也。○劓，魚器反。刖，音月。"
                },
                {
                    "paragraph": "及大比，登民數，自生齒以上，登于天府。",
                    "zhushu": "大比，三年大數民之衆寡也。人生齒而體備。男八月而生齒，女七月而生齒。○比，毗志反。數，所主反。"
                },
                {
                    "paragraph": "內史、司會、冢宰貳之，以制國用。",
                    "zhushu": "人數定而九賦可知，國用乃可制耳。"
                },
                {
                    "paragraph": "小祭祀，奉犬牲。",
                    "zhushu": "奉，猶進也。"
                },
                {
                    "paragraph": "凡禋祀五帝，實鑊水，納亨亦如之。",
                    "zhushu": "納亨，致牲也。其時鑊水當以洗解牲體肉。○鑊，戸郭反。"
                },
                {
                    "paragraph": "大賔客，前王而辟，",
                    "zhushu": "鄭司農云：“小司宼爲王道辟除姦人也。若今時執金吾下至令尉奉引矣。”○辟，婢亦反。一，匹亦反。"
                },
                {
                    "paragraph": "后、世子之喪，亦如之。小師，涖戮。",
                    "zhushu": "小師，王不自出之師。"
                },
                {
                    "paragraph": "凡國之大事，使其屬蹕。",
                    "zhushu": "屬，士師以下。"
                },
                {
                    "paragraph": "孟冬，祀司民，獻民數於王，王拜受之，以圖國用而進退之。",
                    "zhushu": "司民，星名，謂軒轅角也。小司宼於祀司民而獻民數於王，重民也。進退，猶損益也。國用，民衆則益，民寡則損。"
                },
                {
                    "paragraph": "歲終，則令羣士計獄弊訟，登中于天府。",
                    "zhushu": "上其所斷獄訟之數。"
                },
                {
                    "paragraph": "正歲，帥其屬而觀刑象，令以木鐸，曰“不用灋者，國有常刑”。令羣士。",
                    "zhushu": "羣士，遂士以下。"
                },
                {
                    "paragraph": "乃宣布于四方，憲刑禁，",
                    "zhushu": "宣，徧也。憲，表也，謂縣之也。刑禁，士師之五禁。○徧，音遍。"
                },
                {
                    "paragraph": "乃命其屬入會，乃致事。",
                    "zhushu": "得其屬之計，乃令致之於王。○會，古外反，後“要會”之字皆放此。",
                    "type": 2
                },
                {
                    "paragraph": "士師之職，掌國之五禁之灋，以左右刑罰：一曰宮禁，二曰官禁，三曰國禁，四曰野禁，五曰軍禁。皆以木鐸徇之于朝，書而縣于門閭。",
                    "zhushu": "左右，助也。助刑罰者，助其禁民爲非也。宮，王宮也。官，官府也。國，城中也。古之禁書亡矣，今宮門有符籍，官府有無故擅入，城門有離載下帷，野有田律，軍有嚻讙夜行之禁，其觕可言者。○左右，去聲。觕，音粗。"
                },
                {
                    "paragraph": "以五戒先後刑罰，母使罪麗于民：一曰誓，用之于軍旅；二曰誥，用之于會同；三曰禁，用諸田役；四曰糾，用諸國中；五曰憲，用諸都鄙。",
                    "zhushu": "先後，猶左右也。誓、誥於書，則甘誓、湯誓、太誥、康誥之屬。禁，則軍禮曰“無干車”“無自後射”，此其𩔖也。糾、憲，未有聞焉。○射，食亦反。"
                },
                {
                    "paragraph": "掌郷合州黨族閭比之聮，與其民人之什伍，使之相安相受，以比追胥之事，以施刑罰慶賞。",
                    "zhushu": "郷合，郷所合也。追，追宼也。胥，讀如宿偦之偦，偦謂司搏盜賊也。○比追，如字。胥，如字，又思敘反。"
                },
                {
                    "paragraph": "掌官中之政令，",
                    "zhushu": "大司宼之官府中也。"
                },
                {
                    "paragraph": "察獄訟之辭，以詔司宼斷獄弊訟，致邦令。",
                    "zhushu": "詔司宼，若今白聽正法解也。致邦令者，以法報之。"
                },
                {
                    "paragraph": "掌士之八成：",
                    "zhushu": "鄭司農云：“八成者，行事有八篇，若今時決事比。”○比，必利反。"
                },
                {
                    "paragraph": "一曰邦汋，",
                    "zhushu": "鄭司農云：“汋，讀如酌酒尊中之酌。國汋者，斟汋盜取國家密事，若今時刺探尚書事。”○汋，上灼反，又音灼。刺，七亦反。"
                },
                {
                    "paragraph": "二曰邦賊，",
                    "zhushu": "爲逆亂者。"
                },
                {
                    "paragraph": "三曰邦諜，",
                    "zhushu": "爲異國反閒。○諜，音牒。閒，去聲。"
                },
                {
                    "paragraph": "四曰犯邦令，",
                    "zhushu": "干冒王敎令者。○冒，音墨。"
                },
                {
                    "paragraph": "五曰撟邦令，",
                    "zhushu": "稱詐以有爲者。○撟，音矯。"
                },
                {
                    "paragraph": "六曰爲邦盜，",
                    "zhushu": "竊取國之寶藏者。○藏，才浪反。"
                },
                {
                    "paragraph": "七曰爲邦朋，",
                    "zhushu": "朋黨相阿，使政不平者。故書朋作傰。鄭司農云：“傰，讀如朋友之朋。”"
                },
                {
                    "paragraph": "八曰爲邦誣。",
                    "zhushu": "誣罔君臣，使事失實。"
                },
                {
                    "paragraph": "若邦凶荒，則以荒辯之灋治之。",
                    "zhushu": "鄭司農云：“辯，讀爲風别之別。救荒之政十有二，而士師別受其數條，是爲荒別之法。”玄謂辯當爲貶，聲之誤也。遭飢荒，則刑罰、國事有所貶損，作權時法也。朝士職曰“若邦凶荒、札喪、宼戎之故，則令邦國、都家、縣鄙慮刑貶”。○辯，音貶。别，彼列反。傅別同。數，所注反。"
                },
                {
                    "paragraph": "令移民、通財、糾守、緩刑。",
                    "zhushu": "移民，就賤救困也。通財，補不足也。糾守，備盜賊也。緩刑，紓民心也。○紓，音舒。"
                },
                {
                    "paragraph": "凡以財獄訟者，正之以傅別約劑。",
                    "zhushu": "傅別，中別手書也。約劑，各所持劵也。故書別爲辯。鄭司農云：“傅或爲符。辯，讀爲風别之別。若今時市買，爲劵書以别之，各得其一，訟則案劵以正之。”○傅，音附。約，於妙反，又如字。"
                },
                {
                    "paragraph": "若祭勝國之社稷，則爲之尸。",
                    "zhushu": "以刑官爲尸，略之也。周謂亡殷之社爲亳社。○亳，歩各反。"
                },
                {
                    "paragraph": "王燕出入，則前驅而辟。",
                    "zhushu": "道王且辟行人。○道，音導，下同。"
                },
                {
                    "paragraph": "祀五帝，則沃尸及王盥，洎鑊水。",
                    "zhushu": "洎，謂增其沃汁。○洎，其器反，或音冀。"
                },
                {
                    "paragraph": "凡刏珥，則奉犬牲。",
                    "zhushu": "珥讀爲衈。刏衈，釁禮之事。用牲，毛者曰刏，羽者曰衈。○刏，音禨，又音竒。珥，而志反，衈同。"
                },
                {
                    "paragraph": "諸侯爲賔，則帥其屬而蹕于王宮；",
                    "zhushu": "謂諸侯來朝若燕饗時。"
                },
                {
                    "paragraph": "大喪亦如之。大師，帥其屬而禁逆軍旅者與犯師禁者而戮之。",
                    "zhushu": "逆軍旅，反將命也。犯師禁，干行陳也。○將，子匠反。行，戶剛反。陳，直刃反。"
                },
                {
                    "paragraph": "歲終，則令正要會。",
                    "zhushu": "定計簿。"
                },
                {
                    "paragraph": "正歲，帥其屬而憲禁令于國及郊野。",
                    "zhushu": "去國百里爲郊，郊外謂之野。",
                    "type": 2
                },
                {
                    "paragraph": "郷士，掌國中，",
                    "zhushu": "鄭司農云：“謂國中至百里郊也。”玄謂其地則距王城百里內也。言掌國中，此主國中獄也。六郷之獄在國中。"
                },
                {
                    "paragraph": "各掌其郷之民數而糾戒之，",
                    "zhushu": "郷士八人，言各者，四人而分主三郷。"
                },
                {
                    "paragraph": "聽其獄訟，察其辭，",
                    "zhushu": "察，審也。"
                },
                {
                    "paragraph": "辨其獄訟，異其死刑之罪而要之，旬而職聽于朝，",
                    "zhushu": "辯、異，謂殊其文書也。要之，爲其罪法之要辭，如今劾矣。十日，乃以職事治之於外朝，容其自反覆。○劾，戸代反。"
                },
                {
                    "paragraph": "司宼聽之，斷其獄、弊其訟于朝。羣士司刑皆在，各麗其灋以議獄訟。",
                    "zhushu": "麗，附也，各附致其法以成議也。"
                },
                {
                    "paragraph": "獄訟成，士師受中。協日刑殺，肆之三日。",
                    "zhushu": "受中，謂受獄訟之成也。鄭司農云：“士師受中，若今二千石受其獄也。中者，刑罰之中也。故論語曰‘刑罰不中，則民無所措手足’。協日刑殺，協，合也，和也，和合支幹善日，若今時望後利日也。肆之三日，故春秋傳曰‘三日棄疾請尸’。論語曰‘肆諸市朝’。”玄謂士師旣受獄訟之成，郷士則擇可刑殺之日，至其時而往涖之，尸之三日乃反也。"
                },
                {
                    "paragraph": "若欲免之，則王會其期。",
                    "zhushu": "免，偤赦也。期，謂郷士職聽于朝，司宼聽之日，王欲赦之，則用此時親往議之。"
                },
                {
                    "paragraph": "大祭祀、大喪紀、大軍旅、大賔客，則各掌其郷之禁令，帥其屬夾道而蹕。",
                    "zhushu": "屬，中士以下。○夾，古洽反，又古協反。"
                },
                {
                    "paragraph": "三公若有邦事，則爲之前驅而辟，其喪亦如之。",
                    "zhushu": "鄭司農云：“郷士爲三公道也。若今時三公出城，郡督郵盜賊道也。”"
                },
                {
                    "paragraph": "凡國有大事，則戮其犯命者。",
                    "zhushu": "",
                    "type": 2
                },
                {
                    "paragraph": "遂士，掌四郊，",
                    "zhushu": "鄭司農云：“謂百里外至三百里也。”玄謂其地則距王城百里以外至二百里。言掌四郊者，此主四郊獄也。六遂之獄在四郊。"
                },
                {
                    "paragraph": "各掌其遂之民數，而糾其戒令，",
                    "zhushu": "遂士十二人，言各者，二人而分主一遂。"
                },
                {
                    "paragraph": "聽其獄訟，察其辭，辨其獄訟，異其死刑之罪而要之，二旬而職聽于朝，司宼聽之，斷其獄，弊其訟于朝。羣士司刑皆在，各麗其灋以議獄訟。獄訟成，士師受中。協日就郊而刑殺，各於其遂，肆之三日。",
                    "zhushu": "就郊而刑殺者，遂士也。遂士擇刑殺日，至其時往涖之，如郷士爲之矣。言各於其遂者，四郊六遂，遂處不同。"
                },
                {
                    "paragraph": "若欲免之，則王令三公會其期。",
                    "zhushu": "令，猶命也。王欲赦之，則用遂士職聽之時，命三公往議之。"
                },
                {
                    "paragraph": "若邦有大事聚衆庶，則各掌其遂之禁令，帥其屬而蹕。",
                    "zhushu": "大事，王所親也。"
                },
                {
                    "paragraph": "六卿若有邦事，則爲之前驅而辟，其喪亦如之。凡郊有大事，則戮其犯命者。",
                    "zhushu": "",
                    "type": 2
                },
                {
                    "paragraph": "縣士，掌野。",
                    "zhushu": "鄭司農云：“掌三百里至四百里，大夫所食。晉韓須爲公族大夫，食縣。”玄謂地距王城二百里以外至三百里曰野，三百里以外至四百里曰縣，四百里以外至五百里曰都。都、縣、野之地，其邑非王子弟、公卿大夫之采地，則皆公邑也，謂之縣，縣士掌其獄焉。言掌野者，郊外曰野，大揔言之也。獄居近，野之縣獄在二百里上，縣之縣獄在三百里上，都之縣獄在四百里上。"
                },
                {
                    "paragraph": "各掌其縣之民數，糾其戒令，而聽其獄訟，察其辭，辨其獄訟，異其死刑之罪而要之，三旬而職聽于朝。司宼聽之，斷其獄、弊其訟于朝，羣士司刑皆在，各麗其灋以議獄訟。獄訟成，士師受中。協日刑殺，各就其縣，肆之三日。",
                    "zhushu": "刑殺各就其縣者，亦謂縣士也。"
                },
                {
                    "paragraph": "若欲免之，則王命六卿會其期。",
                    "zhushu": "期，亦謂縣士職聽之時。"
                },
                {
                    "paragraph": "若邦有大役聚衆庶，則各掌其縣之禁令。若大夫有邦事，則爲之前驅而辟。其喪亦如之。凡野有大事，則戮其犯命者。",
                    "zhushu": "野，距王城二百里以外，及縣都。",
                    "type": 2
                },
                {
                    "paragraph": "方士，掌都家，",
                    "zhushu": "鄭司農云：“掌四百里至五百里。公所食。魯季氏食於都。”玄謂都，王子弟及公卿之采地。家，大夫之采地。大都在畺地，小都在縣地，家邑在稍地。不言掌其民數，民不純屬王。"
                },
                {
                    "paragraph": "聽其獄訟之辭，辨其死刑之罪而要之，三月而上獄訟于國，",
                    "zhushu": "三月乃上要者，又變朝言國，以其自有君，異之。"
                },
                {
                    "paragraph": "司宼聽其成于朝，羣士司刑皆在，各麗其灋以議獄訟。",
                    "zhushu": "成，平也。鄭司農說以春秋傳曰：“晉邢侯與雍子爭鄐田，久而無成。”○鄐，許六反。"
                },
                {
                    "paragraph": "獄訟成，士師受中，書其刑殺之成，與其聽獄訟者。",
                    "zhushu": "都家之吏自協日刑殺，但書其成與治獄之吏姓名，備反覆有失實者。"
                },
                {
                    "paragraph": "凡都家之大事聚衆庶，則各掌其方之禁令，",
                    "zhushu": "方士十六人，言各掌其方者，四人而主一方也。其方以王之事動衆，則爲班禁令焉。"
                },
                {
                    "paragraph": "以時脩其縣灋。若歲終，則省之而誅賞焉。",
                    "zhushu": "縣法，縣師之職也。其職掌邦國、都鄙、稍甸、郊野之地域，而辨其夫家人民田萊之數，及其六畜車輦之稽。方士以四時脩此法，歲終又省之，則與掌民數亦相近。"
                },
                {
                    "paragraph": "凡都家之士所上治，則主之。",
                    "zhushu": "都家之士，都士、家士也。所上治者，謂獄訟之小事，不附罪者也。主之，告於司宼，聽平之。",
                    "type": 2
                },
                {
                    "paragraph": "訝士，掌四方之獄訟，",
                    "zhushu": "鄭司農云：“四方諸侯之獄訟。”"
                },
                {
                    "paragraph": "諭罪刑于邦國。",
                    "zhushu": "告曉以麗罪及制刑之本意。"
                },
                {
                    "paragraph": "凡四方之有治於士者，造焉。",
                    "zhushu": "謂讞疑辨事，先來詣，乃通之於士也。士，主謂士師也。如今郡國亦時遣主者吏詣廷尉議者。○造，七報反。讞，魚竭反。"
                },
                {
                    "paragraph": "四方有亂獄，則往而成之。",
                    "zhushu": "亂獄，謂若君臣宣淫、上下相虐者也。往而成之，猶呂歩舒使治淮南獄。"
                },
                {
                    "paragraph": "邦有賔客，則與行人送逆之。入於國，則爲之前驅而辟，野亦如之。居館，則帥其屬而爲之蹕，誅戮暴客者。客出入則道之，有治則贊之。",
                    "zhushu": "送逆，謂始來及去也。出入，謂朝覲於王時也。春秋傳曰：“晉侯受䇿以岀，出入三覲。”入國入野，自以時事。"
                },
                {
                    "paragraph": "凡邦之大事聚衆庶，則讀其誓禁。",
                    "zhushu": "",
                    "type": 2
                },
                {
                    "paragraph": "朝士，掌建邦外朝之灋，左九棘，孤、卿、大夫位焉，羣士在其後；右九棘，公、侯、伯、子、男位焉，羣吏在其後；面三槐，三公位焉，州長、衆庶在其後。左嘉石，平罷民焉；右肺石，達窮民焉。",
                    "zhushu": "樹棘以爲位者，取其赤心而外刺，象以赤心三刺也。槐之言懷也，懷來人於此，欲與之謀。羣吏，謂府史也。州長，郷遂之官。鄭司農云：“王有五門，外曰皐門，二曰雉門，三曰庫門，四曰應門，五曰路門。路門一曰畢門。外朝在路門外，內朝在路門內。左九棘，右九棘，故易曰‘係用徽纆，寘于叢棘’。”玄謂明堂位說魯公宮曰“庫門，天子皐門；雉門，天子應門”。言魯用天子之禮，所名曰庫門者，如天子皐門；所名曰雉門者，如天子應門。此名制二兼四，則魯無皐門、應門矣。檀弓曰：“魯莊公之喪，旣葬，而絰不入庫門。”言其除喪而反，由外來，是庫門在雉門外必矣。如是，王五門，雉門爲中門，雉門設兩觀，與今之宮門同。閽人幾岀入者，窮民蓋不得入也。郊特牲譏繹於庫門內，言逺，當於廟門，廟在庫門之內，見於此矣。小宗伯職曰：“建國之神位，右社稷，左宗廟。”然則外朝在庫門之外，皐門之內與？今司徒府有天子以下大會殿，亦古之外朝哉。周天子諸侯皆有三朝，外朝一，內朝二。內朝之在路門內者，或謂之燕朝。○長，丁丈反。罷，音皮。刺，七賜反。纆，音墨。觀，古亂反。"
                },
                {
                    "paragraph": "帥其屬而以鞭呼趨且辟。",
                    "zhushu": "趨朝辟行人，執鞭以威之。○趨，又作“趣”，七須反，又淸欲反。"
                },
                {
                    "paragraph": "禁慢朝、錯立、族談者。",
                    "zhushu": "慢朝，謂臨朝不肅敬也。錯立、族談，違其位僔語也。○僔，子損反，又才官反，一音纂。"
                },
                {
                    "paragraph": "凡得獲貨賄、人民、六畜者，委于朝，吿于士，旬而舉之，大者公之，小者庶民私之。",
                    "zhushu": "俘而取之曰獲。委於朝十日，待來識之者。人民，謂刑人、奴隷逃亡者。司隷職曰：“帥其民而搏盜賊。”鄭司農云：“若今時得遺物及放失六畜，持詣郷亭縣廷。大者公之，大物没入公家也。小者私之，小物自𢌿也。”玄謂人民之小者，未齓七歲以下。○失，音逸，又如字。齓，初謹反，又測吝反。"
                },
                {
                    "paragraph": "凡士之治有期日：國中一旬，郊二旬，野三旬，都三月，邦國朞。期內之治聽，期外不聽。",
                    "zhushu": "鄭司農云：“謂在期内者聽，期外者不聽，若今時徒論決，滿三月不得乞鞫。”○朞，居其反。鞫，居六反。"
                },
                {
                    "paragraph": "凡有責者，有判書以治，則聽。",
                    "zhushu": "判，半分而合者，故書判爲辨。鄭司農云：“謂若今時辭訟，有劵書者爲治之。辨讀爲別，謂別劵也。”玄謂古者岀責之息，亦如其國服與？○爲，于僞反。别，彼列反。"
                },
                {
                    "paragraph": "凡民同貨財者，令以國灋行之，犯令者，刑罰之。",
                    "zhushu": "鄭司農云：“同貨財者，謂合錢共賈者也。以國法行之，司市爲節以遣之。”玄謂同貨財者，富人畜積者，多時收斂之，乏時以國服之法出之，雖有騰躍，其贏不得過此。以利出者與取者，過此則罰之，若今時加貴取息坐臧。○共，如字。賈，音古。積，子賜反，又如字。岀，尺遂反，又如字。"
                },
                {
                    "paragraph": "凡屬責者，以其地傅而聽其辭。",
                    "zhushu": "鄭司農云：“謂訟地畔界者，田地町畔相比屬，故謂之屬責。以地傅而聽其辭，以其比畔爲證也。”玄謂屬責，轉責使人歸之，而本主死亡，歸受之數相抵冒者也。以其地之人相比近，能爲證者來，乃受其辭爲治之。○屬，如字，或音燭。傅，音付。町，徒頂反。比，毗志反，下“大比”同。"
                },
                {
                    "paragraph": "凡盜賊軍郷邑及家人，殺之無罪。",
                    "zhushu": "鄭司農云：“謂盜賊羣輩若軍共攻盜郷邑及家人者，殺之無罪。若今時無故入人室宅廬舍，上人車船，牽引人欲犯法者，其時格殺之，無罪。”"
                },
                {
                    "paragraph": "凡報仇讎者，書於士，殺之無罪。",
                    "zhushu": "謂同國不相辟者，將報之，必先言之於士。○辟，音避。"
                },
                {
                    "paragraph": "若邦凶荒、札喪、宼戎之故，則令邦國、都家、縣鄙慮刑貶。",
                    "zhushu": "故書慮爲憲，貶爲窆。杜子春云：“窆當爲禁。憲，謂幡書以明之。”玄謂慮，謀也。貶，猶減也。謂當圖謀援刑，且減國用，爲民困也。所貶視時爲多少之法。○窆，彼驗反。",
                    "type": 2
                },
                {
                    "paragraph": "司民，掌登萬民之數，自生齒以上，皆書於版，辨其國中與其都鄙及其郊野，異其男女，歲登下其死生。",
                    "zhushu": "登，上也。男八月、女七月而生齒。版，今戶籍也。下，猶去也。毎歲更著生去死。"
                },
                {
                    "paragraph": "及三年大比，以萬民之數詔司宼。司宼及孟冬祀司民之日，獻其數于王，王拜受之，登于天府。內史、司會、冢宰貳之，以贊王治。",
                    "zhushu": "鄭司農云：“文昌宮三能，屬軒轅角，相與爲體。近文昌爲司命，次司中，次司禄，次司民。”玄謂司民，軒轅角也。天府，主祖廟之藏者。贊，佐也。三官以貳佐王治者，當以民多少黜陟主民之吏。○能，吐才反。",
                    "type": 2
                },
                {
                    "paragraph": "司刑，掌五刑之灋，以麗萬民之罪。墨罪五百，劓罪五百，宫罪五百，刖罪五百，殺罪五百。",
                    "zhushu": "墨，黥也，先刻其面，以墨窒之。劓，截其鼻也。今東西夷或以墨劓爲俗，古刑人亡逃者之世𩔖與？宮者，丈夫則割其勢，女子閉於宮中，若今宦男女也。刖，斷足也。周改臏作刖。殺，死刑也。書傳曰：“決關梁、踰城郭而略盜者，其刑臏。男女不以義交者，其刑宮。觸易君命、革輿服制度、姦軌、盜攘傷人者，其刑劓；非事而事之，出入不以道義，而誦不詳之辭者，其刑墨；降畔、宼賊、刼掠、奪攘、撟虔者，其刑死。”此二千五百罪之目略也，其刑書則亡。夏刑：大辟二百，臏辟三百，宮辟五百，劓、墨各千。周則變焉，所謂“刑罰世輕世重”者也。鄭司農云：“漢孝文帝十三年，除肉刑。”○劓，魚器反，又魚界反。刖，音月，又五刮反。黥，其京反。窒，又作𣵀，乃結反，又丁結反。斷，丁管反。臏，頻忍反。降，戸江反。橋，居兆反。"
                },
                {
                    "paragraph": "若司宼斷獄弊訟，則以五刑之灋詔刑罰，而以辨罪之輕重。",
                    "zhushu": "詔刑罰者，處其所應不，如今律家所署法矣。",
                    "type": 2
                },
                {
                    "paragraph": "司刺，掌三刺、三宥、三赦之灋，以贊司宼聽獄訟。",
                    "zhushu": "刺，殺也，訊而有罪則殺之。宥，寛也。赦，舍也。○刺，七賜反。"
                },
                {
                    "paragraph": "壹刺曰訊羣臣，再刺曰訊羣吏，三刺曰訊萬民。",
                    "zhushu": "訊，言。"
                },
                {
                    "paragraph": "壹宥曰不識，再宥曰過失，三宥曰遺忘。",
                    "zhushu": "鄭司農云：“不識，謂愚民無所識則宥之。過失，若今律過失殺人不坐死。”玄謂識，審也。不審，若今仇讎當報甲，見乙誠以爲甲而殺之者。過失，若舉刃欲斫伐而軼中人者。遺忘，若閒帷薄，忘有在焉者，而以兵矢投射之。○忘，音妄。軼，待結反。中，丁仲反。閒，去聲。射，食亦反。"
                },
                {
                    "paragraph": "壹赦曰幼弱，再赦曰老旄，三赦曰憃愚。",
                    "zhushu": "憃愚，生而癡騃童昏者。鄭司農云：“幼弱、老旄，若今律令年未滿八歲、八十以上，非手殺人，他皆不坐。”○旄，亡報反。惷，勑江反，又貞巷反，又癡用反。騃，五駭反。"
                },
                {
                    "paragraph": "以此三灋者求民情，斷民中，而施上服下服之罪，然後刑殺。",
                    "zhushu": "上服，殺與墨、劓。下服，宮、刖也。司約職曰：“其不信者服墨刑。”凡行刑，必先規識所刑之處，乃後行之。"
                },
                {
                    "paragraph": "司約掌邦國及萬民之約劑，治神之約爲上，治民之約次之，治地之約次之，治功之約次之，治器之約次之，治摯之約次之。",
                    "zhushu": "此六約者，諸侯以下至於民皆有焉。劑，謂劵書也。治者，理其相抵冒上下之差也。神約，謂命祀郊社、羣望及所祖宗也。夔子不祀祝融，楚人伐之。民約，謂征稅遷移，仇讎旣和，若懷宗九姓在晉，殷民六族、七族在魯、衛皆是也。地約，謂經界所至，田萊之比也。功約，謂王功、國功之屬，賞爵所及也。器約，謂禮樂吉凶車服所得用也。摯約，謂玉帛禽鳥相與往來也。○約，於妙反，後同。比，毗志反，又必二反。"
                },
                {
                    "paragraph": "凡大約劑書於宗彞，小約劑書於丹圖。",
                    "zhushu": "大約劑，邦國約也，書於宗廟之六彞，欲神監焉。小約劑，萬民約也。丹圖，未聞，或有彫器簠簋之屬，有圖象者與？春秋傳曰：“斐豹，隷也，著於丹書。”今俗語有鐵劵丹書，豈此舊典之遺言○與，音餘。斐，音非，又方尾反。"
                },
                {
                    "paragraph": "若有訟者，則珥而辟藏，其不信者服墨刑。",
                    "zhushu": "鄭司農云：“謂有爭訟罪罰，刑書謬誤不正者，爲之開藏，取本刑書以正之。當開時，先祭之。”玄謂訟，訟約，若宋仲幾、薛宰者也。辟藏，開府視約書。不信，不如約也。珥，讀曰衈，謂殺雞取血釁其戶。○藏，才浪反，下同。爲，于僞反。"
                },
                {
                    "paragraph": "若大亂，則六官辟藏，其不信者殺。",
                    "zhushu": "大亂，謂僭約，若呉、楚之君僭稱王，晉文公請隧以葬者。六官辟藏，明罪大也。六官初受盟約之貳。",
                    "type": 2
                },
                {
                    "paragraph": "司盟，掌盟載之灋。",
                    "zhushu": "載，盟辭也。盟者書其辭於策，殺牲取血，坎其牲，加書於上而埋之，謂之載書。春秋傳曰：“宋寺人惠牆伊戾坎，用牲，加書，爲世子痤與楚客盟。”○痤，才戈反。"
                },
                {
                    "paragraph": "凡邦國有疑會同，則掌其盟約之載及其禮儀，北面詔明神。旣盟，則貳之。",
                    "zhushu": "有疑，不協也。明神，神之明察者，謂日月山川也。覲禮加方明于壇上，所以依之也。詔之者，讀其載書以告之也。貳之者，寫副當以授六官。"
                },
                {
                    "paragraph": "盟萬民之犯命者，詛其不信者亦如之。",
                    "zhushu": "盟詛者，欲相與共惡之也。犯命，犯君敎令也。不信，違約者也。春秋傳曰：“臧紇犯門斬關以岀，乃盟臧氏。”又曰：“鄭伯使卒出豭，行岀犬雞，以詛射潁考叔者。”○詛，側慮反。紇，恨發反。"
                },
                {
                    "paragraph": "凡民之有約劑者，其貳在司盟。",
                    "zhushu": "貳之者，檢其自相違約。"
                },
                {
                    "paragraph": "有獄訟者，則使之盟詛。",
                    "zhushu": "不信則不敢聽此盟詛，所以省獄訟。"
                },
                {
                    "paragraph": "凡盟詛，各以其地域之衆庶共其牲而致焉。旣盟，則爲司盟共祈酒脯。",
                    "zhushu": "使其邑閭出牲來盟，已又使出酒脯，司盟爲之祈明神，使不信者必凶。",
                    "type": 2
                },
                {
                    "paragraph": "職金，掌凡金、玉、錫、石、丹、靑之戒令，",
                    "zhushu": "靑，空靑也。"
                },
                {
                    "paragraph": "受其入征者，辨其物之媺惡與其數量，楬而璽之，入其金錫于爲兵器之府，入其玉石丹靑于守藏之府。",
                    "zhushu": "爲兵器者，攻金之工六也。守藏者，玉府、內府也。鄭司農云：“受其入征者，謂主受采金、玉、錫、石、丹、靑者之租稅也。楬而璽之者，楬書其數量以著其物也。璽者，印也。旣楬書揃其數量，又以印封之。今時之書有所表識，謂之楬櫫。”○楬，音竭。璽，音徙。守，音狩。著，直略反，又張慮反。揃，音牋。識，申志反，又如字。櫫，音豬。"
                },
                {
                    "paragraph": "入其要。",
                    "zhushu": "要，凡數也，入之於大府。"
                },
                {
                    "paragraph": "掌受士之金罰、貨罰，入于司兵。",
                    "zhushu": "給治兵及工直也。貨，泉貝也。罰，罰贖也。書曰“金作贖刑”。○贖，常戍反，一音蜀。"
                },
                {
                    "paragraph": "旅于上帝，則共其金版。饗諸侯亦如之。",
                    "zhushu": "鉼金謂之版，此版所施未聞。○版，音板。鉼，必領反。"
                },
                {
                    "paragraph": "凡國有大故而用金石，則掌其令。",
                    "zhushu": "主其取之令也。用金石者，作槍雷椎㨃之屬。○槍，七羊反。雷，音誄，又爲礌，郎對反。椎，直追反。㨃，宅耕反。",
                    "type": 2
                },
                {
                    "paragraph": "司厲，掌盜賊之任器、貨賄，辨其物，皆有數量，賈而楬之，入于司兵。",
                    "zhushu": "鄭司農云：“任器、貨賄，謂盜賊所用傷人兵器及所盜財物也。入于司兵，若今時傷殺人所用兵器，盜賊贓，加責没入縣官。”○賈，音嫁。"
                },
                {
                    "paragraph": "其奴，男子入于罪隷，女子入于舂槀。",
                    "zhushu": "鄭司農云：“謂坐爲盜賊而爲奴者，輸於罪隷、舂人、槀人之官也。由是觀之，今之爲奴婢，古之罪人也。故書曰：‘予則奴戮汝。’論語曰‘箕子爲之奴’，罪隷之奴也。故春秋傳曰：‘斐豹，隷也，著於丹書。請焚丹書，我殺督戎。’恥爲奴，欲焚其籍也。”玄謂奴，從坐而没入縣官者，男女同名。○槀，古老反。"
                },
                {
                    "paragraph": "凡有爵者與七十者與未齓者，皆不爲奴。",
                    "zhushu": "有爵，謂命士以上也。齓，毀齒也，男八歲、女七歲而毀齒。毀，況僞反。",
                    "type": 2
                },
                {
                    "paragraph": "犬人，掌犬牲。凡祭祀，共犬牲，用牷物，伏、瘗亦如之。",
                    "zhushu": "鄭司農云：“牷，純也。物，色也。伏，謂伏犬，以王車轢之。瘞，謂埋祭也。爾雅曰：‘𥙊地曰瘞埋。’”○牷，音全。瘞，於例反。轢，音歷。"
                },
                {
                    "paragraph": "凡幾珥沈辜，用駹可也。",
                    "zhushu": "故書駹作龍。鄭司農云：“幾讀爲庪。爾雅曰：‘祭山曰庪縣，祭川曰浮沈。’大宗伯職曰：‘以埋沈𥙊山川林澤，以罷辜祭四方百物。’龍讀爲駹，謂不純色也。”玄謂幾讀爲刏，珥當爲衈。刏衈者，釁禮之事。○駹，亡江反。庪，九委反，又居綺反。縣，音玄。罷，孚逼反。"
                },
                {
                    "paragraph": "凡相犬、牽犬者屬焉，掌其政治。",
                    "zhushu": "相，謂視擇知其善惡。○相，息亮反。",
                    "type": 2
                },
                {
                    "paragraph": "司圜，掌收敎罷民，凡害人者，弗使冠飾而加明刑焉，任之以事而收敎之。能改者，上罪三年而舍，中罪二年而舍，下罪一年而舍。其不能改而出圜土者，殺。雖出，三年不齒。",
                    "zhushu": "弗使冠飾者，著黑幪，若古之象刑與？舍，釋之也。鄭司農云：“罷民，謂惡人不從化，爲百姓所患苦，而未入五刑者也，故曰凡害人者。不使冠飾，任之以事，若今時罰作矣。”○著，丁略反。幪，莫公反，又莫貢反。與，音餘。"
                },
                {
                    "paragraph": "凡圜土之刑人也，不虧體；其罰人也，不虧財。",
                    "zhushu": "言其刑人，但加以明刑；罰人，但任之以事耳。鄭司農云：“以此知其爲民所苦而未入刑者也。故大司宼職曰：‘凡萬民之有罪過而未麗於法，而害於州里者，桎梏而坐諸嘉石，役諸司空。’又曰‘以嘉石平罷民’。國語曰：‘罷士無伍，罷女無家。’言爲惡無所容入也。”玄謂圜上所收敎者。過失害人已麗於法者。",
                    "type": 2
                },
                {
                    "paragraph": "掌囚，掌守盜賊，凡囚者，上罪梏拲而桎，中罪桎梏，下罪梏，王之同族拲，有爵者桎，以待弊罪。",
                    "zhushu": "凡囚者，謂非盜賊，自以他罪拘者也。鄭司農云：“拲者，兩手共一木也。桎梏者，兩手各一木也。”玄謂在手曰梏，在足曰桎。中罪不拲，手足各一木耳。下罪又去桎。王同族及命士以上，雖有上罪，或拲或桎而已。弊，猶斷也。○梏，古毒反，參著曰梏，偏著曰桎。說文：“梏，手械也。桎，足械也。”拲，姜奉反，一居辱反，漢書音拱，一音恐。桎，之實反。"
                },
                {
                    "paragraph": "及刑殺，告刑于王，奉而適朝，士加明梏，以適市而刑殺之。",
                    "zhushu": "告刑于王，吿王以今日當行刑及所刑姓名也。其死罪也，曰“某之罪在大辟”；其刑罪，則曰“某之罪在小辟”。奉而適朝者，重刑，爲王欲有所赦，且當以付士。士，郷士也。郷士加明梏者，謂書其姓名及其罪於梏而著之也。囚時雖有無梏者，至於刑殺，皆設之，以適市就衆也。庶姓無爵者，皆刑殺於市。○著，丁略反，又張慮反。"
                },
                {
                    "paragraph": "凡有爵者與王之同族，奉而適甸師氏，以待刑殺。",
                    "zhushu": "適甸師氏，亦由朝乃往也。待刑殺者，掌戮將自市來也。文王世子曰：“雖親不以犯有司，正術也，所以體異姓也。刑于隱者，不與國人慮兄弟也。”",
                    "type": 2
                },
                {
                    "paragraph": "掌戮，掌斬殺賊諜而搏之。",
                    "zhushu": "斬以鈇鉞，若今要斬也。殺以刀刃，若今棄市也。諜，謂姦宼反閒者。賊與諜，罪大者斬之，小者殺之。搏，當爲膞諸城上之膊，字之誤也。膊，謂去衣磔之。○諜，音牒。搏，普博反，磔也。要，一遥反。閒，去聲。"
                },
                {
                    "paragraph": "凡殺其親者，焚之；殺王之親者，辜之。",
                    "zhushu": "親，緦服以內也。焚，燒也。易曰“焚如，死如，棄如。”辜之言枯也，謂磔之。"
                },
                {
                    "paragraph": "凡殺人者，踣諸市，肆之三日。刑盜于市。",
                    "zhushu": "踣，僵尸也。肆，猶申也，陳也。凡言刑盜，罪惡莫大焉。○踣，皮北反。僵，居良反。"
                },
                {
                    "paragraph": "凡罪之麗於灋者，亦如之。唯王之同族與有爵者，殺之于甸師氏。",
                    "zhushu": "罪二千五百條，上附下附，刑五而已。於刑同科者，其刑殺之一也。"
                },
                {
                    "paragraph": "凡軍旅田役斬殺刑戮，亦如之。",
                    "zhushu": "戮，謂膊、焚、辜、肆。"
                },
                {
                    "paragraph": "墨者使守門，",
                    "zhushu": "黥者無妨於禁御，○衘，音禦。"
                },
                {
                    "paragraph": "劓者使守關，",
                    "zhushu": "截鼻亦無妨，以貌醜逺之。○逺，于萬反。"
                },
                {
                    "paragraph": "宮者使守內，",
                    "zhushu": "以其人道絕也，今世或然。"
                },
                {
                    "paragraph": "刖者使守囿，",
                    "zhushu": "斷足驅衛禽獸，無急行。○斷，丁管反。"
                },
                {
                    "paragraph": "髠者使守積。",
                    "zhushu": "鄭司農云：“髠當爲完，謂但居作三年，不虧體者也。”玄謂此出五刑之中而髠者，必王之同族不宮者，宮之爲翦其𩔖，髠頭而已。守積，積在隱者宜也。○髠，苦門反。積，子賜反。",
                    "type": 2
                },
                {
                    "paragraph": "司隷，掌五隷之灋，辨其物而掌其政令，",
                    "zhushu": "五隷，謂罪隷、四翟之隷也。物，衣服、兵器之屬。"
                },
                {
                    "paragraph": "帥其民而搏盜賊，役國中之辱事，爲百官積任器，凡囚執人之事。",
                    "zhushu": "民，五隷之民也。鄭司農云：“百官所當任持之器物，此官主爲積聚之也。”玄謂任，猶用也。○爲，于僞反。"
                },
                {
                    "paragraph": "邦有祭祀、賔客、喪紀之事，則役其煩辱之事。",
                    "zhushu": "煩，猶劇也。士喪禮下篇曰：“隷人𣵀廁。”"
                },
                {
                    "paragraph": "掌帥四翟之隷，使之皆服其邦之服，執其邦之兵，守王宮與野舍之厲禁。",
                    "zhushu": "野舍，王行所止舍也。厲，遮例也。○例，音烈。",
                    "type": 2
                },
                {
                    "paragraph": "罪隷，掌役百官府與凡有守者，掌使令之小事。",
                    "zhushu": "役，給其小役。"
                },
                {
                    "paragraph": "凡封國若家，牛助，爲牽徬。",
                    "zhushu": "鄭司農云：“凡封國若家，謂建諸侯、立大夫家也。牛助爲牽徬，此官主爲送致之也。”玄謂牛助，國以牛助轉徙也。罪隷牽徬之，在前曰牽，在旁曰徬。○徬，歩浪反。"
                },
                {
                    "paragraph": "其守王宮與其厲禁者，如蠻隷之事。",
                    "zhushu": "",
                    "type": 2
                },
                {
                    "paragraph": "蠻隷，掌役校人養馬。其在王宮者，執其國之兵以守王宮。在野外，則守厲禁。",
                    "zhushu": "○校，戶敎反。",
                    "type": 2
                },
                {
                    "paragraph": "閩隷，掌役畜養鳥而阜蕃敎擾之，掌子則取隷焉。",
                    "zhushu": "杜子春云：“子當爲祀。”玄謂掌子者，王立世子，置臣使掌其家事，而以閩隷役之。",
                    "type": 2
                },
                {
                    "paragraph": "夷隷，掌役牧人養牛馬，與鳥言。",
                    "zhushu": "鄭司農云：“夷狄之人或曉鳥獸之言，故春秋傳曰：‘介葛廬聞牛鳴，曰：是生三犧，皆用矣。’是以貉隷職掌與獸言。”"
                },
                {
                    "paragraph": "其守王宫者與其守厲禁者，如蠻隷之事。",
                    "zhushu": "",
                    "type": 2
                },
                {
                    "paragraph": "貉隷，掌役服不氏而養獸而敎擾之，掌與獸言。",
                    "zhushu": "不言阜蕃者，猛獸不可服，又不生乳於圈檻也。○生，如字，又色敬反。乳，而樹反。圏，求阮反。檻，戶覽反。"
                },
                {
                    "paragraph": "其守王宮者與其守厲禁者，如蠻隷之事。",
                    "zhushu": ""
                }
            ]
        },
        {
            "name": "秋官司宼下第十",
            "paragraphs": [
                {
                    "paragraph": "秋官司宼下第十",
                    "zhushu": "",
                    "type": 1
                },
                {
                    "paragraph": "布憲，掌憲邦之刑禁。正月之吉，執旌節以宣布于四方，而憲邦之刑禁，以詰四方邦國及其都鄙，達于四海。",
                    "zhushu": "憲，表也，謂縣之也。刑禁者，國之五禁，所以左右刑罰者。司宼正月布刑于天下，正歲又縣其書于象魏。布憲於司宼布刑，則以旌節出宣令之；於司宼縣書，則亦縣之于門閭及都鄙邦國。刑者，王政所重，故屢丁寧焉。詰，謹也，使四方謹行之。爾雅曰：“九夷、八蠻、六戎、五狄，謂之四海。”○詰，起吉反。縣，音玄。"
                },
                {
                    "paragraph": "凡邦之大事合衆庶，則以刑禁號令。",
                    "zhushu": "",
                    "type": 2
                },
                {
                    "paragraph": "禁殺戮，掌司斬殺戮者。凡傷人見血而不以吿者，攘獄者，遏訟者，以吿而誅之。",
                    "zhushu": "司，猶察也。察此四者，告於司宼罪之也。斬役戮，謂吏民相斬、相殺、相戮者。傷人見血，見血乃爲傷人耳。鄭司農云：“攘獄者，距當獄者也。遏訟者，遏止欲訟者也。”玄謂攘，猶卻也。卻獄者，言不受也。",
                    "type": 2
                },
                {
                    "paragraph": "禁暴氏，掌禁庶民之亂暴力正者，撟誣犯禁者，作言語而不信者，以告而誅之。",
                    "zhushu": "民之好爲侵陵、稱詐、謾誕，此三者亦刑所禁也。力正，以力强得正也。○橋，居表反。謾，武諫反，一亡半反。"
                },
                {
                    "paragraph": "凡國聚衆庶，則戮其犯禁者以徇。凡奚隷聚而出入者，則司牧之，戮其犯禁者。",
                    "zhushu": "奚隷，女奴男奴也。其聚出入有所使。",
                    "type": 2
                },
                {
                    "paragraph": "野廬氏，掌達國道路，至于四畿。",
                    "zhushu": "達，謂巡行通之，使不陷絕也。去王城五百里曰畿。○行，下孟反。"
                },
                {
                    "paragraph": "比國郊及野之道路、宿息、井、樹。",
                    "zhushu": "比，猶校也。宿息，廬之屬，賔客所宿及晝止者也。井共飲食，樹爲蕃蔽。"
                },
                {
                    "paragraph": "若有賔客，則令守涂地之人聚𣝔之，有相翔者則誅之。",
                    "zhushu": "守涂地之人，道所岀廬宿旁民也。相翔，猶昌翔觀伺者也。鄭司農云：“聚𣝔之，聚擊𣝔以宿衛之也。有姦人相翔於賔客之側，則誅之，不得令宼盜賔客。”○𣝔，音託。令，平聲。"
                },
                {
                    "paragraph": "凡道路之舟車轚互者，敘而行之。",
                    "zhushu": "舟車轚互，謂於迫隘處也。車有轘轅、坻閣，舟有砥柱之屬。其過之者，使以次敘之。○轚，音計，又古的反。隘，烏賣反。轘，戶關反。坻，之爾反，又都禮反。"
                },
                {
                    "paragraph": "凡有節者及有爵者至，則爲之辟。",
                    "zhushu": "辟，辟行人，亦使守涂地者。"
                },
                {
                    "paragraph": "禁野之橫行徑踰者。",
                    "zhushu": "皆爲防姦也。橫行，妄由田中。徑踰，射邪趨疾，越隄渠也。○射，食亦反。邪，似嗟反。"
                },
                {
                    "paragraph": "凡國之大事，比脩除道路者。",
                    "zhushu": "比校治道者名，若今次金敘大功。"
                },
                {
                    "paragraph": "掌凡道禁。",
                    "zhushu": "禁，謂若今絕蒙大巾持兵杖之屬。"
                },
                {
                    "paragraph": "邦之大師，則令埽道路，且以幾禁行作不時者、不物者。",
                    "zhushu": "不時，謂不夙則莫者也。不物，謂衣服操持非此常人也。幾禁之者，備姦人內賊及反閒。○莫，音暮。操，七曹反。",
                    "type": 2
                },
                {
                    "paragraph": "蜡氏，掌除骴。",
                    "zhushu": "曲禮：“四足死者曰漬。”故書骴作脊。鄭司農云：“脊讀爲漬，謂死人骨也。月今曰‘掩骼埋胔’，骨之尚有肉者也，及禽獸之骨皆是。”○蜡，淸預反。骴，似賜反。漬、胔同，又作㱴。骼，古百反。"
                },
                {
                    "paragraph": "凡國之大祭祀，令州里除不蠲，禁刑者，任人及凶服者，以及郊野。大師、大賔客亦如之。",
                    "zhushu": "蠲，讀如吉圭惟饎之圭。圭，絜也。刑者，黥劓之屬。任人，司圜所收敎罷民也。凶服，服衰絰也。此所禁除者，皆爲不欲見，人所薉惡也。○蠲，古玄反，舊音圭。饎，昌志反。罷，音皮。衰，七雷反。薉，紆廢反。"
                },
                {
                    "paragraph": "若有死於道路者，則令埋而置楬焉，書其日月焉，縣其衣服任器于有地之官，以待其人。",
                    "zhushu": "有地之官，主此地之吏也。其人，其家人也。鄭司農云：“楬，欲令其識取之，今時楬櫫是也。有地之官，有部界之吏，今時郷亭是也。”○楬，音竭。"
                },
                {
                    "paragraph": "掌凡國之骴禁。",
                    "zhushu": "禁，謂孟春掩骼埋胔之屬。",
                    "type": 2
                },
                {
                    "paragraph": "雍氏，掌溝瀆澮池之禁，凡害於國稼者。春令爲阱擭溝瀆之利於民者，秋令塞阱杜擭，",
                    "zhushu": "溝、瀆、澮，田閒通水者也。池，謂陂障之水道也。害於國稼，謂水潦及禽獸也。阱，穿地爲𡐛，所以禦禽獸，其或超踰，則陷焉，世謂之陷阱。擭，柞鄂也。堅地阱淺，則設柞鄂於其中。秋而杜塞阱擭，收刈之時，爲其陷害人也。書粊誓曰：“𢾅乃擭，敜乃阱。”時秋也，伯禽以出師征徐戎。○阱，在性反。擭，胡化反。𡐛，七豔反。柞，才伯反，又在洛反。鄂，五格反，又五各反。粊，音袐。𢾅，音杜。敜，乃協反。"
                },
                {
                    "paragraph": "禁山之爲苑、澤之沈者。",
                    "zhushu": "爲其就禽獸魚鼈自然之居而害之。鄭司農云：“不得擅爲苑囿於山也。澤之沈者，謂毒魚水蟲之屬。”○苑，紆阮反。",
                    "type": 2
                },
                {
                    "paragraph": "萍氏，掌國之水禁。",
                    "zhushu": "水禁，謂水中害人之處，及入水捕魚鼈不時。"
                },
                {
                    "paragraph": "幾酒，",
                    "zhushu": "苛察沽買過多及非時者。"
                },
                {
                    "paragraph": "謹酒，",
                    "zhushu": "使民節用酒也。書酒誥曰：“有政有事無彞酒。”"
                },
                {
                    "paragraph": "禁川游者。",
                    "zhushu": "備波洋卒至沈溺也。○洋，音翔，又音羊。卒，寸忽反。",
                    "type": 2
                },
                {
                    "paragraph": "司寤氏，掌夜時。",
                    "zhushu": "夜時，謂夜晚早，若今甲乙至戌。"
                },
                {
                    "paragraph": "以星分夜，以詔夜士夜禁。",
                    "zhushu": "夜士，主行夜徼𠋫者，如今都𠋫之屬。○行，下孟反。徼，古弔反。"
                },
                {
                    "paragraph": "禦晨行者，禁宵行者、夜遊者。",
                    "zhushu": "備其遭宼害及謀非公事。禦，亦禁也，謂遏止之，無刑法也。晨，先明也。宵，定昏也。書曰：“宵中星虛。”春秋傳曰：“夜中星隕如雨。”○先，悉薦反。",
                    "type": 2
                },
                {
                    "paragraph": "司烜氏，掌以夫遂取明火於日，以鑒取明水於月，以共祭祀之明齍、明燭，共明水。",
                    "zhushu": "夫遂，陽遂也。鑒，鏡屬，取水者，世謂之方諸。取日之火，月之水，欲得隂陽之絜氣也。明燭以照饌陳，明水以爲玄酒。鄭司農云：“夫，發聲。明齍，謂以明水滫滌粢盛黍稷。”○夫，方符反，或音符。齍，音資。"
                },
                {
                    "paragraph": "凡邦之大事，共墳燭庭燎。",
                    "zhushu": "故書墳爲蕡。鄭司農云：“蕡燭，麻燭也。”玄謂墳，大也。樹於門外曰大燭，於門內曰庭燎，皆所以照衆爲明。○墳，扶云反。燎，力召反。蕡，扶云反。"
                },
                {
                    "paragraph": "中春，以木鐸脩火禁于國中。",
                    "zhushu": "爲季春將岀火也。火禁，謂用火之處及備風燥。○中，音仲。"
                },
                {
                    "paragraph": "軍旅，脩火禁。邦若屋誅，則爲明竁焉。",
                    "zhushu": "鄭司農云：“屋誅，謂夷三族。無親屬收葬者，故爲葬之也。三夫爲屋，一家田爲一夫，以此知三家也。”玄謂屋，讀如其刑剭之剭。剭誅，謂所殺不於市而以適甸師氏者也。明竁，若今楬頭明書其罪法也。司烜掌明竁，則罪人夜葬與？○竁，昌絹反。剭，音屋，又音握。與，音餘。",
                    "type": 2
                },
                {
                    "paragraph": "條狼氏，掌執鞭以趨辟。王岀入則八人夾道，公則六人，侯伯則四人，子男則二人。",
                    "zhushu": "趨辟，趨而辟行人，若今卒辟車之爲也。孔子曰：“富而可求，雖執鞭之士，吾亦爲之。”言士之賤也。○趨，七須反。辟，婢亦反，又音避。卒，子忽反。辟車，必亦反。"
                },
                {
                    "paragraph": "凡誓，執鞭以趨於前，且命之。誓僕右曰殺，誓馭曰車轘，誓大夫曰敢不關，鞭五百，誓師曰三百，誓邦之大史曰殺，誓小史曰墨。",
                    "zhushu": "前，謂所誓衆之行前也。有司讀誓辭，則大言其刑以警所誓也。誓者，謂岀軍及將祭祀時也。岀軍之誓，誓左右及馭，則書之甘誓備矣。郊特牲說祭祀之誓曰：“十之日，王立于澤，親聽誓命，受敎諫之義也。”車轘，謂車裂也。師，樂師也。大史、小史，主禮事者。鄭司農云：“誓大夫曰敢不關，謂不關於君也。”玄謂大夫自受命以出，則其餘事莫不復請。○轘，戶串反，一音環。大，音泰。行，戸剛反。復，音服。請，音情。",
                    "type": 2
                },
                {
                    "paragraph": "脩閭氏，掌比國中宿互𣝔者與其國粥，而比其追胥者而賞罰之。",
                    "zhushu": "國中，城中也。粥，養也。國所游養，謂羨卒也。追，逐宼也。胥讀爲偦。故書互爲巨。鄭司農云：“宿，謂宿衛也。巨當爲互，謂行馬，所以障互禁止人也。𣝔，謂行夜擊𣝔。”○比，毗志反。粥，音育。追，如字，又張𩔖反。偦，音胥，又息呂反。"
                },
                {
                    "paragraph": "禁徑踰者，與以兵革趨行者，與馳騁於國中者。",
                    "zhushu": "皆爲其惑衆。"
                },
                {
                    "paragraph": "邦有故，則令守其閭互，唯執節者不幾。",
                    "zhushu": "令者，令其閭內之閭胥里宰之屬。",
                    "type": 2
                },
                {
                    "paragraph": "㝠氏，掌設弧張，",
                    "zhushu": "弧張，罿罦之屬，所以扃絹禽獸。○㝠，音覓。罿，昌容反，又上凶反。罦，音浮。扃，古熒反。絹，古犬反，一古縣反，下同。"
                },
                {
                    "paragraph": "爲阱擭以攻猛獸，以靈鼓𢿛之。",
                    "zhushu": "靈鼓，六面鼓。𢿛之，使驚趨阱擭。○𢿛，丘于反。"
                },
                {
                    "paragraph": "若得其獸，則獻其皮、革、齒、須、備。",
                    "zhushu": "鄭司農云：“須，直謂頥下須。備，謂搔也。”○搔，音爪。",
                    "type": 2
                },
                {
                    "paragraph": "庶氏，掌除毒蠱，以攻說禬之，嘉草攻之。",
                    "zhushu": "毒蠱，蟲物而病害人者。賊律曰：“敢蠱人及敎令者，弃市。”攻說，祈名，祈其神求去之也。嘉草，藥物，其狀未聞。攻之，謂燻之。鄭司農云：“禬，除也。”玄謂此禬讀如潰癕之潰。○庶，章預反。蠱，音古。禬，音潰。令，力呈反。去，起呂反。燻，許云反。"
                },
                {
                    "paragraph": "凡𢿛蠱，則令之比之。",
                    "zhushu": "使爲之，又校次之。",
                    "type": 2
                },
                {
                    "paragraph": "穴氏，掌攻蟄獸，各以其物火之。",
                    "zhushu": "蟄獸，熊羆之屬，冬藏者也。將攻之，必先燒其所食之物於穴外，以誘出之，乃可得之。"
                },
                {
                    "paragraph": "以時獻其珍異皮革。",
                    "zhushu": "",
                    "type": 2
                },
                {
                    "paragraph": "翨氏，掌攻猛鳥，各以其物爲媒而掎之。",
                    "zhushu": "猛鳥，鷹隼之屬。置其所食之物於絹中，鳥來下則掎其脚。○掎，居綺反。隼，息允反。"
                },
                {
                    "paragraph": "以時獻其羽翮。",
                    "zhushu": "○翮，戶革反。",
                    "type": 2
                },
                {
                    "paragraph": "柞氏，掌攻草木及林麓。",
                    "zhushu": "林，人所養者。山足曰麓。○柞，側百反。麓，音鹿。"
                },
                {
                    "paragraph": "夏日至，令刊陽木而火之；冬日至，令剥隂本而水之。",
                    "zhushu": "刋、剥，互言耳，皆謂斫去次地之皮。生山南爲陽木，生山北爲隂木。火之、水之，則使其肄不生。○刋，苦干反。肄，以四反。"
                },
                {
                    "paragraph": "若欲其化也，則春秋變其水火。",
                    "zhushu": "化，猶生也，謂時以種榖也。變其水火者，乃所火則水之，所水則火之，則其土和美。"
                },
                {
                    "paragraph": "凡攻木者，掌其政令。",
                    "zhushu": "除木有時。",
                    "type": 2
                },
                {
                    "paragraph": "薙氏，掌殺草。春始生而萌之，夏日至而夷之，秋繩而芟之，冬日至而耜之。",
                    "zhushu": "故書萌作甍。杜子春云：“甍當爲萌，謂耕反其萌牙，書亦或爲萌。”玄謂萌之有，以玆其斫其生者。夷之，以鈎鎌迫地芟之也，若今取茭矣。含實曰繩，芟其繩則實不成孰。耜之，以耜測凍土剗之。○繩，以證反。芟，所銜反。甍，音萌。玆其，音基，鉏也。鎌，音廉。茭，音交。剗，初産反。"
                },
                {
                    "paragraph": "若欲其化也，則以水火變之。",
                    "zhushu": "謂以火燒其所芟萌之草，已而水之，則其土亦和美矣。月令季夏“燒薙行水，利以殺草，如以𤍠湯”。是其一時著之。"
                },
                {
                    "paragraph": "掌凡殺草之政令。",
                    "zhushu": "",
                    "type": 2
                },
                {
                    "paragraph": "硩蔟氏，掌覆夭鳥之巢，",
                    "zhushu": "覆，猶毀也。夭鳥，惡鳴之鳥，若鴞𥸡。○覆，芳復反。夭，音妖。鴞，于驕反。𥸡，音服。"
                },
                {
                    "paragraph": "以方書十日之號，十有二辰之號，十有二月之號，十有二歲之號，二十有八星之號，縣其巢上，則去之。",
                    "zhushu": "方，版也。日，謂從甲至癸。辰，謂從子至亥。月，謂從娵至荼。歲，謂從攝提格至赤奮若。星，謂從角至軫。夭鳥見此五者而去，其詳未聞。○縣，音玄。娵，子須反。荼，音餘，又音舒，又音徒。",
                    "type": 2
                },
                {
                    "paragraph": "翦氏，掌除蠹物，以攻禜攻之，以莽草熏之，",
                    "zhushu": "蠹物，穿食人器物者，蟲魚亦是也。攻禜，祈名。莽草，藥物殺蟲者，以熏之則死。故書蠹爲櫜，杜子春云：“櫜當爲蠹。”○蠹，丁故反。禜，音詠。莽，亡蕩反。櫜，古毛反。"
                },
                {
                    "paragraph": "凡庶蠱之事。",
                    "zhushu": "庶，除毒蟲者。蠱，蠹之𩔖，或熏以莽草則去。○庶，章預反。",
                    "type": 2
                },
                {
                    "paragraph": "赤犮氏，掌除牆屋，以蜃炭攻之，以灰洒毒之。",
                    "zhushu": "洒，灑也。除牆屋者，除蟲豸藏逃其中者。蜃，大蛤也。擣其炭以坋之則走，淳之以灑之則死。故書蜃爲晨。鄭司農云：“晨當爲蜃，書亦或爲蜃。”○蜃，市軫反。洒，色買反，又霜寄反。豸，直氏反。坋，蒲悶反。淳，之純反。"
                },
                {
                    "paragraph": "凡𥐙屋，除其貍蟲。",
                    "zhushu": "貍蟲，䗪肌蛷之屬。○貍，莫皆反，又莫拜反。䗪，章夜反。蛷，音求。",
                    "type": 2
                },
                {
                    "paragraph": "蟈氏，掌去鼃黽，焚牡蘜，以灰洒之，則死。",
                    "zhushu": "牡蘜，蘜不華者。齊魯之閒謂鼃爲蟈。黽，耿黽也。蟈與耿黽尤怒鳴，爲聒人耳去之。○去，起呂反。鼃，戶媧反。黽，莫幸反。蘜，弓六反。"
                },
                {
                    "paragraph": "以其煙被之，則凡水蟲無聲。",
                    "zhushu": "杜子春云：“假令風從東方來，則於水東面爲煙，令煙西行，被之水上。”○被，皮義反。",
                    "type": 2
                },
                {
                    "paragraph": "壷涿氏，掌除水蟲，以炮土之鼓𢿛之，以焚石投之。",
                    "zhushu": "水蟲，狐蜮之屬。故書炮作泡。杜子春讀炮爲苞有苦葉之苞。玄謂燔之炮之炮，炮土之鼓，瓦鼓也。焚石投之，使驚去。"
                },
                {
                    "paragraph": "若欲殺其神，則以牲橭午貫象齒而沈之，則其神死，淵爲陵。",
                    "zhushu": "神，謂水神龍罔象。故書橭爲梓，午爲五。杜子春云：“梓當爲橭，橭讀爲枯。枯，榆木名，書或爲樗。”又云：“五貫當爲午貫。”○橭，音怙，又讀爲枯，亦音姑，山榆也。梓，音子。樗，勑居反。",
                    "type": 2
                },
                {
                    "paragraph": "庭氏，掌射國中之夭鳥。若不見其鳥獸，則以救日之弓與救月之矢夜射之。",
                    "zhushu": "不見鳥獸，謂夜來鳴呼爲怪者。獸，狐狼之屬。鄭司農云：“救日之弓，救月之矢，謂日月食所作弓矢。”玄謂日月之食，隂陽相勝之變也。於日食則射大隂，月食則射大陽與？○射，食亦反。呼，喚故反。大，音泰，下同。"
                },
                {
                    "paragraph": "若神也，則以大隂之弓與枉矢射之。",
                    "zhushu": "神，謂非鳥獸之聲，若或叫乎宋大廟譆譆出出者。大隂之弓，救月之弓，枉矢救日之矢與？不言救月之弓與救日之矢者，互言之。救日用枉矢，則救月以恒矢可知也。○譆，許其反。岀，本作詘。",
                    "type": 2
                },
                {
                    "paragraph": "銜枚氏，掌司嚻。",
                    "zhushu": "察嚻讙者。爲其聒亂在朝者之言語。○嚻，五羔反。讙，呼九反。"
                },
                {
                    "paragraph": "國之大祭祀，令禁無嚻。",
                    "zhushu": "令，令主祭祀者。"
                },
                {
                    "paragraph": "軍旅田役，令銜枚。",
                    "zhushu": "爲其言語以相誤。"
                },
                {
                    "paragraph": "禁嘂呼歎嗚於國中者，行歌哭於國中之道者。",
                    "zhushu": "爲其惑衆相感動。嗚，吟也。○嘂，音叫。",
                    "type": 2
                },
                {
                    "paragraph": "伊耆氏，掌國之大祭祀，共其杖咸。",
                    "zhushu": "咸讀爲函。老臣雖杖於朝，事鬼神尚敬，去之，有司以此函藏之，旣事乃授之。○去，起呂反。"
                },
                {
                    "paragraph": "軍旅，授有爵者杖，",
                    "zhushu": "别吏卒，且以扶尊者。將軍杖𨱆。○别，彼烈反。"
                },
                {
                    "paragraph": "共王之齒杖。",
                    "zhushu": "王之所以賜老者之杖。鄭司農云：“謂年七十當以王命受杖者，今時亦命之爲王杖。”玄謂王制曰：“五十杖於家，六十杖於郷，七十杖於國，八十杖於朝。”",
                    "type": 2
                },
                {
                    "paragraph": "大行人，掌大賔之禮及大客之儀，以親諸侯。",
                    "zhushu": "大賔，要服以內諸侯。大客，謂其孤卿。○要，於遥反。"
                },
                {
                    "paragraph": "春朝諸侯而圖天下之事，秋覲以比邦國之功，夏宗以陳天下之謨，冬遇以協諸侯之慮，時會以發四方之禁，殷同以施天下之政，",
                    "zhushu": "此六事者，以王見諸侯爲文。圖、比、陳、協，皆考績之言。王者春見諸侯則圖其事之可否，秋見諸侯則比其功之髙下，夏見諸侯則陳其謀之是非，冬見諸侯，則合其慮之異同。六服以其朝歲，四時分來，更迭如此而徧。時會，即時見也，無常期。諸侯有不順服者，王將有征討之事，則旣朝，王命爲壇於國外，合諸侯而發禁命事焉。禁，謂九伐之法。殷同，即殷見也。王十二歲一巡守，若不巡守則殷同。殷同者，六服盡朝，旣朝，王亦命爲壇於國外，合諸侯而命其政。政，謂邦國之九法。殷同，四方四時分來，歲終則徧矣。九伐、九法，皆抂司馬職。司馬法曰：“春以禮朝諸侯，圖同事；夏以禮宗諸侯，陳同謀；秋以禮覲諸侯，比同功；冬以禮遇諸侯，圖同慮；時以禮會諸侯，施同政；殷以禮宗諸侯，發同禁。”○朝，直遙反。比，毗志反。見，竝賢遍反。"
                },
                {
                    "paragraph": "時聘以結諸侯之好，殷覜以除邦國之慝，",
                    "zhushu": "此二事者，亦以王見諸侯之臣使來者爲文也。時聘者，亦無常期，天子有事，諸侯使大夫來聘，親以禮見之，禮而遣之，所以結其恩好也。天子無事則已。殷頫，謂一服朝之歲也。慝，猶惡也。一服朝之歲，五服諸侯皆使卿以聘禮來覜天子，天子以禮見之，命以政禁之事，所以除其惡行。○好，呼報反。覜，通弔反。慝，吐得反。"
                },
                {
                    "paragraph": "閒問以諭諸侯之志，歸脤以交諸侯之福，賀慶以贊諸侯之喜，致禬以補諸侯之烖。",
                    "zhushu": "此四者，王使臣於諸侯之禮也。閒問者，閒歲一問諸侯，謂存省之屬。諭諸侯之志者，諭言語、諭書名其𩔖也。交，或往或來者也。贊，助也。致禬，凶禮之弔禮禬禮也。𥙷諸侯烖，有若春秋“澶淵之會，謀歸宋財”。○閒，去聲。脤，上忍反。禬，音會。澶，市然反。"
                },
                {
                    "paragraph": "以九儀辨諸侯之命，等諸臣之爵；以同邦國之禮，而待其賔客。",
                    "zhushu": "九儀，謂命者五，公、侯、伯、子、男也。爵者四，孤、卿、大夫、士也。"
                },
                {
                    "paragraph": "上公之禮，執桓圭九寸，繅藉九寸，冕服九章，建常九斿，樊纓九就，貳車九乘，介九人，禮九牢，其朝位賔主之閒九十歩，立當車軹，𢷤者五人，廟中將幣三享，王禮再祼而酢，饗禮九獻，食禮九舉，岀入五積，三問三勞。諸侯之禮，執信圭七寸，繅藉七寸，冕服七章，建常七斿，樊纓七就，貳車七乘，介七人，禮七牢，朝位賔主之間七十歩，立當前疾，𢷤者四人，廟中將幣三享，王禮壹祼而酢，饗禮七獻，食禮七舉，出入四積，再問再勞。諸伯執躬圭，其他皆如諸侯之禮。諸子執穀璧五寸，繅藉五寸，冕服五章，建常五斿，樊纓五就，貳車五乘，介五人，禮五牢，朝位賔主之閒五十歩，立當車衡，𢷤者三人，廟中將幣三享，王禮壹祼不酢，饗禮五獻，食禮五舉，出入三積，壹問壹勞。諸男執蒲璧，其他皆如諸子之禮。",
                    "zhushu": "繅藉，以五采韋衣板，若奠玉，則以藉之。冕服，著冕所服之衣也。九章者，自山龍以下。七章者，自華蟲以下。五章者，自宗彞以下也。常，旌旗也。斿，其屬幓垂者也。樊纓，馬飾也，以罽飾之，每一處五采備爲一就。就，成也。貳，副也。介，輔己行禮者也。禮，大禮饔餼也。三牲備爲一牢。朝位，謂大門外賔下車及王車出迎所立處也。王始立六門內，交𢷤三辭，乃乘車而迎之，齊僕爲之節。上公立當軹，侯伯立當疾，子男立當衡，王立當軫與？廟，受命祖之廟也。饗，設盛禮以飲賔也。問，問不恙也。勞，謂苦倦之也。皆有禮，以幣致之。故書祼作果。鄭司農云：“車軹，軹也。三享，三獻也。祼讀爲灌。再灌，再飲公也。而酢，報飲王也。舉，舉樂也。出入五積，謂饋之芻米也。前疾，謂駟馬車轅前胡下垂柱地者。”玄謂三享皆束帛加璧，庭實惟國所有。朝士儀曰：“奉國地所出重物而獻之，明臣職也。”朝先享，不言朝者，朝正禮，不嫌有等也。王禮，王以鬱鬯禮賔也。鬱人職曰：“凡祭祀賔客之祼事，和鬱鬯以實彞而陳之。”禮者，使宗伯攝酌圭瓚而祼，王旣拜送爵，又攝酌璋瓚而祼，后又拜送爵，是謂再祼。再祼賔乃酢王也。禮侯伯一祼而酢者，祼賔，賔酢王而已，后不祼也。禮子男一祼不酢者，祼賔而已，不酢王也。不酢之禮，聘禮禮賔是與？九舉，舉牲體九飯也。出入，謂從來訖去也。毎積有牢禮米禾芻薪，凡數不同者，皆降殺。○繅，音藻。藉，在夜反。斿，音留，下同。樊，畔干反。乘，繩證反。軹，之氏反，或居氏反。𢷤，必刃反。祼，古亂反。食禮，音嗣。積，子賜反。勞，去聲。信，音申，後“信圭”同。衣版，於旣反。著，丁略反。屬，章玉反。幓，音杉。罽，居例反。齊，側皆反。與，音餘。飲，於鴆反。恙，羊尚反。柱，張矩反。飯，扶晩反。"
                },
                {
                    "paragraph": "凡大國之孤，執皮帛以繼小國之君，岀入三積，不問壹勞，朝位當車前，不交𢷤，廟中無相，以酒禮之，其他皆眡小國之君。",
                    "zhushu": "此以君命來聘者也。孤尊，旣聘享，更自以其贄見，執束帛而已，豹皮表之爲飾。繼小國之君，言次之也。朝聘之禮，毎一國畢乃前。不交𢷤者，不使介傳辭，交于王之𢷤，親自對𢷤者也。廟中無相，介皆入門西上而立，不前相禮者，聘之介是與？以酒禮之，酒謂齊酒也，和之不用鬱鬯耳。其他，謂貳車及介、牢禮、賔主之閒。𢷤者、將幣、祼酢、饗食之數。○相，息亮反，又息丈反。見，賢遍反，下“壹見”同。齊，才計反。"
                },
                {
                    "paragraph": "凡諸侯之卿，其禮各下其君二等，以下及其大夫士皆如之。",
                    "zhushu": "此亦以君命來聘者也。所下其君者，介與朝位、賔主之閒也。其餘則自以其爵。聘義曰：“上公七介，侯伯五介，子男三介。”是謂使卿之聘之數也。朝位則上公七十歩，侯伯五十歩，子男三十歩與？"
                },
                {
                    "paragraph": "邦畿方千里，其外方五百里謂之侯服，歲壹見，其貢祀物；又其外方五百里謂之甸服，二歲壹見，其貢𡣕物；又其外方五百里謂之男服，三歲壹見，其貢器物；又其外方五百里謂之采服，四歲壹見，其貢服物；又其外方五百里謂之衛服，五歲壹見，其貢材物；又其外方五百里謂之要服，六歲壹見，其貢貨物。",
                    "zhushu": "要服，蠻服也。此六服去王城三千五百里，相距方七千里，公、侯、伯、子、男封焉。其朝貢之歲，四方各四分趨四時而來，或朝春，或宗夏，或覲秋，或遇冬。祀貢者，犧牲之屬。故書𡣕作頻。鄭司農云：“𡣕物，婦人所爲物也。爾雅曰：‘𡣕，婦也。’”玄謂𡣕物，絲枲也。器物，尊彞之屬。服物，玄纁絺纊也。材物，八材也。貨物，龜貝也。"
                },
                {
                    "paragraph": "九州之外謂之蕃國，世壹見，各以其所貴寶爲摯。",
                    "zhushu": "九州之外，夷服、鎭服、蕃服也。曲禮曰：“其在東夷、北狄、西戎、南蠻，雖大曰子。”春秋傳曰：“𣏌，伯也，以夷禮，故曰子。”然則九州之外，其君皆子男也。無朝貢之歲，父死子立，及嗣王即位，乃一來耳。各以其所貴寶爲摯，則蕃國之君無執玉瑞者，是以謂其君爲小賔，臣爲小客。所貴寶見傳者，若犬戎獻白狼、白鹿是也。其餘則周書王會備焉。○見，賢遍反。傳，直戀反，一如字。"
                },
                {
                    "paragraph": "王之所以撫邦國諸侯者，歲徧存，三歲徧覜，五歲徧省；七歲屬象胥，諭言語，協辭命；九歲屬瞽史，諭書名，聽聲音；十有一歲達瑞節，同度量，成牢禮，同數器，脩灋則；十有二歲王巡守殷國。",
                    "zhushu": "撫，猶安也。存、頫、省者，王使臣於諸侯之禮，所謂閒問也。歲者，巡守之明歲以爲始也。屬，猶聚也。自五歲之後，遂閒歲徧省也。七歲省而召其象胥，九歲省而召其瞽史，皆聚於天子之宮，敎習之也。故書協辭命作叶詞命。鄭司農云：“𧰼胥，譯官也。叶當爲汁，詞當爲辭，書或爲叶辭命。”玄謂胥讀爲諝。王制曰：“五方之民，言語不通，耆慾不同，達其志，通其慾，東方曰寄，南方曰象，西方曰狄鞮，北方曰譯。”此官正爲象者，周始有越重譯而來獻，是因通言語之官爲象胥云。諝，謂象之有才知者也。辭命，六辭之命也。瞽，樂師也。史，大史、小史也。書名，書之字也，古曰名，聘禮曰“百名以上”。至十一歲又徧省焉。度，丈尺也。量，豆區釜也。數器，銓衡也。法，八法也。則，八則也。達、同、成、脩，皆謂齎其法式，行至則齊等之也。成，平也，平其僭踰者也。王巡守，諸侯會者各以其時之方，書曰“遂覲東后”是也。其殷國，則四方四時分來如平時。○屬，章束反。譯，音亦。汁，之十反，叶也，又音協。諝，思敘反。耆，市志反。鞮，丁兮反。重，直龍反。知，咅智。齎，子兮反。"
                },
                {
                    "paragraph": "凡諸侯之王事，辨其位，正其等，協其禮，賔而見之。",
                    "zhushu": "王事，以王之事來也。詩云：“莫敢不來王。”孟子曰：“諸侯有王。”○賔，一云應言𢷤。"
                },
                {
                    "paragraph": "若有大喪，則詔相諸侯之禮。",
                    "zhushu": "詔相，左右敎告之也。○相，息亮反。"
                },
                {
                    "paragraph": "若有四方之大事，則受其幣，聽其辭。",
                    "zhushu": "四方之大事，謂國有兵宼，諸侯來告急者。禮動不虛，皆有贄幣以崇敬也。受之，以其事入告王也。聘禮曰：“若有言，則以束帛如享禮。”"
                },
                {
                    "paragraph": "凡諸侯之邦交，歲相問也，殷相聘也，世相朝也。",
                    "zhushu": "小聘曰問。殷，中也。久無事，又於殷朝者及而相聘也。父死子立曰世。凡君即位，大國朝焉，小國聘焉。此皆所以習禮、考義、正刑一德，以尊天子也，必擇有道之國而就脩之。鄭司農說殷聘以春秋傳曰“孟僖子如齊殷聘”是也。",
                    "type": 2
                },
                {
                    "paragraph": "小行人，掌邦國賔客之禮籍，以待四方之使者。",
                    "zhushu": "禮籍，名位尊卑之書。使者，諸侯之臣使來者也。○使，色吏反，後同。"
                },
                {
                    "paragraph": "令諸侯春入貢，秋獻功，王親受之，各以其國之籍禮之。",
                    "zhushu": "貢，六服所貢也。功，考績之功也。秋獻之，若今計支書斷於九月，其舊法。"
                },
                {
                    "paragraph": "凡諸侯入王，則逆勞于畿。",
                    "zhushu": "鄭司農云：“入王，朝於王也。故春秋傳曰‘宋公不王’。又曰‘諸侯有王，王有巡守’。”"
                },
                {
                    "paragraph": "及郊勞、眡館、將幣，爲承而𢷤。",
                    "zhushu": "眡館，致館也。承，猶丞也。王使勞賔於郊，致館於賔，至將幣，使宗伯爲上𢷤，皆爲之丞而𢷤之。"
                },
                {
                    "paragraph": "凡四方之使者，大客則𢷤，小客則受其幣而聽其辭。",
                    "zhushu": "𢷤者，𢷤而見之王，使得親言也。受其幣者，受之以入告其所爲來之事。"
                },
                {
                    "paragraph": "使適四方，協九儀，賔客之禮，朝、覲、宗、遇、會、同，君之禮也；存、覜、省，聘、問，臣之禮也。",
                    "zhushu": "適，之也。協，合也。"
                },
                {
                    "paragraph": "達天下之六節：山國用虎節，土國用人節，澤國用龍節，皆以金爲之；道路用旌節，門關用符節，都鄙用管節，皆以竹爲之。",
                    "zhushu": "此謂邦國之節也。達之者，使之四方，亦皆齎法式以齊等之也。諸侯使臣行覜聘，則以金節授之，以爲行道之信也。虎、人、龍者，自其國象也。道路，謂郷遂大夫也。都鄙者，公之子弟及卿大夫之采地之吏也。凡邦國之民逺出至他邦，他邦之民若來入，由國門者，門人爲之節；由關者，關人爲之節。其以徵令及家徙，郷遂大夫及采地吏爲之節。皆使人執節將之以達之，亦有期以反節。管節，如今之竹使符也。其有商者，通之以符節，如門關。門關者與市聮事，節可同也，亦所以異於畿內也。凡節，有天子法式存於國。"
                },
                {
                    "paragraph": "成六瑞：王用瑱圭，公用桓圭，侯用信圭，伯用躬圭，子用穀璧，男用蒲璧。",
                    "zhushu": "成，平也。瑞，信也。皆朝見所執以爲信。○瑱，劉吐電反。案：王執鎭圭，宜音鎭。"
                },
                {
                    "paragraph": "合六幣：圭以馬，璋以皮，璧以帛，琮以錦，琥以繡，璜以黼。此六物者，以和諸侯之好故。",
                    "zhushu": "合，同也。六幣，所以享也。五等諸侯享天子用璧，享后用琮，其大各如其瑞，皆有庭實，以馬若皮。皮，虎豹皮也。用圭璋者，二王之後也。二王後尊，故享用圭璋而特之。禮器曰“圭璋特”，義亦通於此。其於諸侯，亦用璧琮耳。子男於諸侯，則享用琥璜，下其瑞也。凡二王後、諸侯相享之玉，大小各降其瑞一等。及使卿大夫覜聘，亦如之。○琮，才宗反。琥，音虎。璜，音黃。好，呼報反。"
                },
                {
                    "paragraph": "若國札喪，則令賻補之；若國凶荒，則令賙委之；若國師役，則令槁禬之；若國有福事，則令慶賀之；若國有禍烖，則令哀弔之。凡此五物者，治其事故。",
                    "zhushu": "故書賻作傅，槁爲槀。鄭司農云：“賻補之，謂賻喪家，補助其不足也。若今時一室二尸，則官與之棺也。槀當爲槁，謂槁師也。”玄謂師役者，國有兵宼以匱病者也，使鄰國合會財貨以與之。春秋定五年夏，歸粟於蔡是也。宗伯職曰：“以禬禮哀圍敗。”禍烖，水火。○槁，苦報反。槀，古老反。"
                },
                {
                    "paragraph": "及其萬民之利害爲一書，其禮俗政事敎治刑禁之逆順爲一書，其悖逆暴亂作慝猶犯令者爲一書，其札喪凶荒厄貧爲一書，其康樂和親安平爲一書。凡此五物者，每國辨異之，以反命于王，以周知天下之故。",
                    "zhushu": "慝，惡也。猶，圖也。",
                    "type": 2
                },
                {
                    "paragraph": "司儀，掌九儀之賔客𢷤相之禮，以詔儀容、辭令、揖讓之節。",
                    "zhushu": "出接賔曰𢷤，入贊禮曰相。以詔者，以禮告玉。"
                },
                {
                    "paragraph": "將合諸侯，則令爲壇三成，宮旁一門。",
                    "zhushu": "合諸侯，謂有事而會也。爲壇于國外，以命事。宮，謂壝土以爲牆處，所謂爲壇壝宮也。天子春帥諸侯拜日於東郊，則爲壇於國東；夏禮日於南郊，則爲壇於國南；秋禮山川丘陵於西郊，則爲壇於國西；冬禮月四瀆於北郊，則爲壇於國北。旣拜禮而還，加方明於壇上而祀焉，所以敎尊尊也。覲禮曰“諸侯覲於天子，爲宮方三百歩，四門，壇十有二尋，深四尺”是也。王巡守殷國而同，則其爲宮亦如此與？鄭司農云：“三成，三重也。爾雅曰：‘丘一成爲敦丘，再成爲陶丘，三成爲昆侖丘。’謂三重。”○壝，唯癸反。與，音餘。敦，音頓，又都門反。"
                },
                {
                    "paragraph": "詔王儀，南郷見諸侯，土揖庶姓，時揖異姓，天揖同姓。",
                    "zhushu": "謂王旣祀方明，諸侯上介皆奉其君之旂置于宮，乃詔王升壇，諸侯皆就其旂而立。諸公中階之前，北面東上；諸侯東階之東，西面北上；諸伯西階之西，東面北上；諸子門東，北面東上；諸男門西，北面東上。王揖之者，定其位也。庶姓，無親者也。土揖，推手小下之也。異姓，昏姻也。時揖，平推手也。衛將軍文子曰：“獨居思仁，公言言義。其聞詩也，一日三復‘白圭之玷’，是南宮縚之行也。夫子信其仁，以爲異姓。”謂妻之也。天揖，推手小舉之。○復，音服，或芳服反。玷，丁簟反。縚，吐刀反。行，下孟反。"
                },
                {
                    "paragraph": "及其𢷤之，各以其禮，公於上等，侯伯於中等，子男於下等。",
                    "zhushu": "謂執玉而前見於王也。𢷤之各以其禮者，謂𢷤公者五人，侯、伯四人，子、男三人也。上等、中等、下等者，謂所奠玉處也。壇三成，深四尺，則一等一尺也。壇十有二尋，方九十六尺，則堂上二丈四尺，毎等丈二尺與？諸侯各於其等奠玉，降拜，升成拜，明臣禮也。旣，乃升堂授王玉。"
                },
                {
                    "paragraph": "其將幣亦如之。其禮亦如之。",
                    "zhushu": "將幣，享也。禮，謂以鬱鬯祼之也。皆於其等之上。"
                },
                {
                    "paragraph": "王燕，則諸侯毛。",
                    "zhushu": "謂以須髮坐也。朝事尊尊上爵，燕則親親上齒。鄭司農云：“謂老者在上也。老者二毛，故曰毛。”"
                },
                {
                    "paragraph": "凡諸公相爲賔，",
                    "zhushu": "謂相朝也。"
                },
                {
                    "paragraph": "主國五積，三問，皆三辭拜受，皆旅𢷤，再勞，三辭，三揖，登，拜受，拜送。",
                    "zhushu": "賔所停止則積，閒闊則問，行道則勞。其禮皆使卿大夫致之，從來至去，數如此也。三辭，辭其以禮來於外也。積問不言登，受之於庭也。鄭司農云：“旅，讀爲旅於大山之旅，謂九人傳辭，相授於上下竟，問賔從末上行，介還受，上傳之。”玄謂旅讀爲鴻臚之臚，臚，陳之也。賔之介九人，使者七人，皆陳𢷤位，不傳辭也。賔之上介岀請，使者則前對，位皆當其末𢷤焉。三揖，謂庭中時也。拜送，送使者。○旅，如字，又音臚，力於反。"
                },
                {
                    "paragraph": "主君郊勞，交𢷤，三辭，車逆，拜辱，三揖三辭，拜受，車送，三還，再拜。",
                    "zhushu": "主君郊勞，備三勞而親之也。鄭司農云：“交𢷤三辭，謂賔主之𢷤者俱三辭也。車逆，主人以車迎賔於館也。拜辱，賔拜謝辱也。”玄謂交𢷤者，各陳九介，使傳辭也。車逆拜辱者，賔以主君親來，乘車岀舍門而迎之，若欲逺就之然。見之則下拜，迎謝其自屈辱來也。至去又出車，若欲逺送然，主君三還辭之，乃再拜送之也。車送迎之節，各以其等，則諸公九十歩，立當車軹也。三辭重者，先辭辭其以禮來於外，後辭辭升堂。"
                },
                {
                    "paragraph": "致館亦如之。",
                    "zhushu": "館，舍也。使大夫授之，君又以禮親致焉。"
                },
                {
                    "paragraph": "致飱如致積之禮。",
                    "zhushu": "俱使大夫，禮同也。飱，食也。小禮曰飱，大禮曰饔餼。○飱，素尊反。"
                },
                {
                    "paragraph": "及將幣，交𢷤，三辭，車逆，拜辱，賔車進，荅拜，三揖三讓，每門止一相。及廟，唯上相入。賔三揖三讓，登，再拜，授幣，賔拜送幣。每事如初，賔亦如之。及出，車送，三請三進，再拜，賔三還三辭，吿辟。",
                    "zhushu": "鄭司農云：“交𢷤，𢷤者交也。賔車進，荅拜，賔上車進，主人乃荅其拜也。及出車送三請，主人三請留賔也。三進，進隨賔也。賔三還三辭，告辟，賔三還辭謝，言已辟去也。”玄謂旣三辭，主君則乘車出大門而迎賔，見之而下拜其辱，賔車乃前下荅拜也。三揖者，相去九十歩，楫之使前也。至而三讓，讓入門也。相，謂主君𢷤者及賔之介也。謂之相者，於外傳辭耳，入門當以禮詔侑也。介紹而傳命者，君子於其所尊，不敢質，敬之至也。毎門止一相，彌相親也。君入門，介拂闑，大夫中棖與闑之閒，士介拂棖，此爲介鴈行相隨也。止之者，絕行在後耳。賔三揖三讓，讓，升也。登，再拜授幣，授當爲受，主人拜至且受玉也。毎事如初，謂享及有言也。賔當爲儐，謂以鬱鬯禮賔也。上於下曰禮，敵者曰儐。禮器曰：“諸侯相朝，灌用鬱鬯，無籩豆之薦。”謂此朝禮畢儐賔也。三請三進，請賔就車也。主君每一請，車一進，欲逺送之也。三還三辭，主君一請者，賔亦一還一辭。○賔拜，音𢷤，下賔使者同。辟，音避，又薄歷反。棖，直庚反。"
                },
                {
                    "paragraph": "致饔餼、還圭、饗食、致贈、郊送，皆如將幣之儀。",
                    "zhushu": "此六禮者，惟饗食速賔耳，其餘主君親往。親往者，賔爲主人，主人爲賔。君如有故，不親饗食，則使大夫以酬幣侑幣致之。鄭司農云：“還圭，歸其玉也。故公子重耳受飱反璧。”玄謂聘以圭璋，禮也；享以璧琮，財也。已聘而還圭璋，輕財而重禮。贈，送以財，旣贈又送至干郊。○還，音環，又音旋。食，音嗣。凡“饗食”皆同。"
                },
                {
                    "paragraph": "賔之拜禮，拜饔餼，拜饗食。",
                    "zhushu": "鄭司農云：“賔之拜禮者，因言賔所當拜者之禮也。所當拜者，拜饔餼，拜饗食。”玄謂賔將去，就朝拜謝此三禮。三禮，禮之重者也。賔旣拜，主君乃至館贈之，去又送之于郊。"
                },
                {
                    "paragraph": "賔繼主君，皆如主國之禮。",
                    "zhushu": "鄭司農云：“賔繼主君，復主人之禮費也，故曰皆如主國之禮。”玄謂繼主君者，儐主君也。儐之者，主君郊勞、致館、饔餼、還圭、贈、郊送之時也。如其禮者，謂玉帛皮馬也。有饌陳之積者，不如也。若饗食主君及燕，亦速焉。○費，芳味反。"
                },
                {
                    "paragraph": "諸侯、諸伯、諸子、諸男之相爲賔也各以其禮，相待也如諸公之儀。",
                    "zhushu": "賔主相待之儀，與諸公同也。饔餼饗食之禮則有降殺。"
                },
                {
                    "paragraph": "諸公之臣相爲國客，",
                    "zhushu": "謂相聘也。"
                },
                {
                    "paragraph": "則三積，皆三辭拜受。",
                    "zhushu": "受者，受之於庭也。侯、伯之臣不致積。"
                },
                {
                    "paragraph": "及大夫郊勞，旅𢷤，三辭，拜辱，三讓，登，聽命，下拜，登受。賔使者，如初之儀。及退，拜送。",
                    "zhushu": "登聽命，賔登堂也。賔當爲儐。勞用束帛，儐用束錦。侯、伯之臣，受勞於庭。"
                },
                {
                    "paragraph": "致館，如初之儀。",
                    "zhushu": "如郊勞也，不儐耳。侯、伯之臣致館于庭，不言致飱者，君於聘大夫不致飱也。聘禮曰：“飱不致，賔不拜。”"
                },
                {
                    "paragraph": "及將幣，旅𢷤，三辭，拜逆，客辟，三揖，毎門止一相，及廟，唯君相入，三讓，客登，拜，客三辟，授幣，下，出，每事如初之儀。",
                    "zhushu": "客辟，逡巡不荅拜也。唯君相入，客，臣也，相不入矣。拜，主君拜客至也。客三辟，三退負序也。毎事，享及有言也。○逡，七旬反。"
                },
                {
                    "paragraph": "及禮、私面、私獻，皆再拜稽首，君荅拜，",
                    "zhushu": "禮，以醴禮客。私面，私覿也。旣覿則或有私獻者。鄭司農云：“說私面以春秋傳曰：‘楚公子弃疾見鄭伯，以其良馬私面。’”"
                },
                {
                    "paragraph": "岀，及中門之外，問君，客再拜對，君拜，客辟而對；君問大夫，客對；君勞客，客再拜稽首，君荅拜，客趨辟。",
                    "zhushu": "中門之外，即大門之內也。問君曰：“君不恙乎？”對曰：“使臣之來，寡君命臣于庭。”問大夫曰：“二三子不恙乎？”對曰：“寡君命使臣于庭，二三子皆在。”勞客曰：“道路悠逺，客甚勞。”勞介則曰：“二三子甚勞。”問君，客再拜對者，爲敬愼也。○甚勞，如字。"
                },
                {
                    "paragraph": "致饔餼如勞之禮，饗食還圭如將幣之儀。",
                    "zhushu": "饗食，亦謂君不親，而使大夫以幣致之。"
                },
                {
                    "paragraph": "君館客，客辟，介受命，遂送，客從，拜辱于朝。",
                    "zhushu": "君館客者，客將去，就省之，盡殷勤也。遂送，君拜以送客。○從，才用反。"
                },
                {
                    "paragraph": "明日，客拜禮賜，遂行，如入之積。",
                    "zhushu": "禮賜，謂乘禽，君之加惠也。如入之積，則三積從來至去。○乘，繩證反，下“乘皮”同。"
                },
                {
                    "paragraph": "凡侯、伯、子、男之臣，以其國之爵相爲客而相禮，其儀亦如之。",
                    "zhushu": "爵，卿也，大夫也，士也。"
                },
                {
                    "paragraph": "凡四方之賔客禮儀、辭命、餼牢、賜獻，以二等從其爵而上下之。",
                    "zhushu": "上下，猶豐殺也。"
                },
                {
                    "paragraph": "凡賔客送逆同禮。",
                    "zhushu": "謂郊勞、郊送之屬。"
                },
                {
                    "paragraph": "凡諸侯之交，各稱其邦而爲之幣，以其幣爲之禮。",
                    "zhushu": "幣，享幣也。於大國則豐，於小國則殺。主國禮之，如其豐殺，謂賄用束紡，禮用玉帛、乘皮及贈之屬。○稱，尺證反。紡，芳往反。"
                },
                {
                    "paragraph": "凡行人之儀，不朝不夕，不正其主面，亦不背客。",
                    "zhushu": "謂𢷤相傳辭時也。不正東郷，不正西郷，常視賔主之前却，得兩郷之而已。○朝，如字，又直遥反。背，音佩。郷，許亮反。",
                    "type": 2
                },
                {
                    "paragraph": "行夫，掌邦國傳遽之小事，媺惡而無禮者。凡其使也，必以旌節，雖道有難而不時，必達。",
                    "zhushu": "傳遽，若今時乘傳騎驛而使者也。美，福慶也。惡，喪荒也。此事之小者無禮，行夫主使之。道有難，謂遭疾病他故，不以時至也。必達，王命不可廢也。其大者有禮，大小行人使之。有故，則介傳命，不嫌不達。○傳，張戀反。遽，其庶反。使，色吏反。難，乃旦反。"
                },
                {
                    "paragraph": "居於其國，則掌行人之勞辱事焉，使則介之。",
                    "zhushu": "使，謂大小行人也，故書曰夷使。鄭司農云：“夷使，使於四夷，則行夫主爲之介。”玄謂夷，發聲。○焉，音夷。",
                    "type": 2
                },
                {
                    "paragraph": "環人，掌送逆邦國之通賔客，以路節達諸四方。",
                    "zhushu": "通賔客，以常事往來者也。路節，旌節也。四方，圻上。"
                },
                {
                    "paragraph": "舍則授館，令聚𣝔，有任器，則令環之。",
                    "zhushu": "令，令野廬氏也。鄭司農云：“四方人有任器者，則環人主令殉環守之。”○殉，音循。"
                },
                {
                    "paragraph": "凡門關無幾，送逆及疆。",
                    "zhushu": "鄭司農云：“門關不得苛留環人也。”玄謂環人送逆之，則賔客岀入不見幾。○苛，音何，又呼何反。",
                    "type": 2
                },
                {
                    "paragraph": "象胥，掌蠻、夷、閩、貉、戎、狄之國使，掌傳王之言而諭說焉，以和親之。",
                    "zhushu": "謂蕃國之臣來覜聘者。○閩，亡巾反，又音文。貉，亡百反。使，所吏反。"
                },
                {
                    "paragraph": "若以時入賔，則協其禮與其辭言傳之。",
                    "zhushu": "以時入賔，謂其君以世一見來朝爲賔者。○見，賢遍反。"
                },
                {
                    "paragraph": "凡其岀入送逆之禮節、幣帛、辭令，而賔相之。",
                    "zhushu": "從來至去皆爲𢷤，而詔侑其禮儀。○賔，音𢷤，下同。相，息亮反。"
                },
                {
                    "paragraph": "凡國之大喪，詔相國客之禮儀而正其位。",
                    "zhushu": "客，謂諸侯使臣來弔者。"
                },
                {
                    "paragraph": "凡軍旅會同，受國客幣而賔禮之。",
                    "zhushu": "謂諸侯以王有軍旅之事，使臣奉幣來問。"
                },
                {
                    "paragraph": "凡作事，王之大事諸侯，次事卿，次事大夫，次事上士，下事庶子。",
                    "zhushu": "作，使也。鄭司農云：“王之大事諸侯，使諸侯執大事也。次事卿，使卿執其次事也。次事使大夫。次事使上士，下事使庶子。”",
                    "type": 2
                },
                {
                    "paragraph": "掌客，掌四方賔客之牢禮、餼獻、飲食之等數，與其政治。",
                    "zhushu": "政治，邦新殺禮之屬。"
                },
                {
                    "paragraph": "王合諸侯而饗禮，則具十有二牢，庶具百物備，諸侯長十有再獻。",
                    "zhushu": "饗諸侯而用王禮之數者，以公、侯、伯、子、男盡在，是兼饗之，莫敵用也。諸侯長，九命作伯者也。獻公侯以下，如其命數。○敵，丁歷反。"
                },
                {
                    "paragraph": "王巡守殷國，則國君膳以牲犢，令百官百牲皆具。從者，三公眡上公之禮，卿眡侯伯之禮，大夫眡子男之禮，士眡諸侯之卿禮，庶子壹眡其大夫之禮。",
                    "zhushu": "國君者，王所過之國君也。犢，繭栗之犢也，以膳天子，貴誠也。牲孕，天子不食也，祭帝不用也。凡賔客則皆角尺。令者，掌客令主國也。百牲皆具，言無有不具備。"
                },
                {
                    "paragraph": "凡諸侯之禮：上公五積，皆眡飱牽，三問皆脩；羣介、行人、宰、史皆有牢；飱五牢，食四十，簠十，豆四十，鉶四十有二，壷四十，鼎簋十有二，牲三十有六，皆陳；饔餼九牢，其死牢如飱之陳，牽四牢，米百有二十筥，醯醢百有二十罋，車皆陳；車米眡生牢，牢十車，車秉有五籔，車禾眡死牢，牢十車，車三秅，芻薪倍禾，皆陳；乘禽日九十雙，殷膳大牢，以及歸，三饗、三食、三燕，若弗酌，則以幣致之；凡介、行人、宰、史，皆有飱饔餼，以其爵等爲之牢禮之陳數，唯上介有禽獻；夫人致禮，八壷、八豆、八籩，膳大牢，致饗大牢，食大牢；卿皆見以羔，膳大牢；侯伯四積，皆眡飱牽，再問皆脩；飱四牢，食三十有二，簠八，豆三十有二，鉶二十有八，壷三十有二，鼎簋十有二，腥二十有七，皆陳；饔餼七牢，其死牢如飱之陳，牽三牢，米百筥，醯醢百罋，皆陳；米三十車，禾四十車，芻薪倍禾，皆陳；乘禽日七十雙，殷膳大牢，三饗、再食、再燕；凡介、行人、宰、史，皆有飱饔餼，以其爵等爲之禮，唯上介有禽獻；夫人致禮，八壷，八豆，八籩，膳大牢，致饗大牢；卿皆見以羔，膳特牛。子男三積，皆眡飱牽，壹問以脩；飱三牢，食二十有四，簠六，豆二十有四，鉶十有八，壷二十有四，鼎簋十有二，牲十有八，皆陳；饔餼五牢，其死牢如飱之陳，牽二牢，米八十筥，醯醢八十罋，皆陳；米二十車，禾三十車，芻薪倍禾，皆陳；乘禽日五十雙，壹饗、壹食、壹燕；凡介、行人、宰、史，皆有飱饔餼，以其爵等爲之禮，唯上介有禽獻；夫人致禮，六壷，六豆，六籩，膳眡致饗；親見卿，皆膳特牛。",
                    "zhushu": "積皆視飱牽，謂所共如飱，而牽牲以往，不殺也。不殺則無鉶鼎。簠簋之實，其米實于筐，豆實實于罋。其設，筐陳干楹內，罋陳于楹外，牢陳于門西，車米禾芻薪陳于門外。壷之有無未聞。三問皆脩，脩，脯也。上公三問皆脩。下句云“羣介、行人、宰、史皆有牢”，君用脩而臣有牢，非禮也。蓋著脫字失處且誤耳。飱，客始至，致小禮也。公、侯、伯、子、男飱皆餁一牢，其餘牢則腥。食者，其庶羞美可食者也。其設，蓋陳于楹外東西，不過四列。簠，稻梁器也。公十簠，堂上六，西夾東夾各二也。侯伯八簠，堂上四，西夾東夾各二。子男六簠，堂上二，西夾東夾各二。豆，菹醢器也。公四十豆，堂上十六，西夾東夾各十二。侯伯三十二豆，堂上十二，西夾東夾各十。子男二十四豆，堂上十二，西夾東夾各六。禮器曰：“天子之豆二十有六，諸公十有六，諸侯十有二，上大夫八，下大夫六。”以聘禮差之，則堂上之數與此同。鉶，羹器也。公鉶四十二，侯、伯二十八，子、男十八，非衰差也。二十八，書或爲“二十四”，亦非也。其於衰，公又當三十，於言又爲無施。禮之大數，鉶少於豆，推其衰，公鉶四十二，宜爲三十八，蓋近之矣。則公鉶堂上十八，西夾東夾各十；侯、伯堂上十二，西夾東夾各八；子、男堂上十，西夾東夾各四。壷，酒器也。其設於堂夾，如豆之數。鼎，牲器也。簋，黍稷器也。鼎十有二者，餁一牢，正鼎九與陪鼎三，皆設于西階前。簋十二者，堂上八，西夾東夾各二。合言鼎簋者，牲與黍稷俱食之主也。牲當爲腥，聲之誤也。腥，謂腥鼎也。於侯、伯云“腥二十有七”，其故腥字也。諸侯禮盛，腥鼎有鮮魚、鮮腊，毎牢皆九爲列，設于阼階前。公腥鼎三十六，腥四牢也；侯、伯腥鼎二十七，腥三牢也；子、男腥鼎十八，腥二牢也。皆陳，陳，列也。飱，門內之實備于是矣。亦有車米禾芻薪。公飱五牢，米二十車，禾三十車；侯、伯四牢，米禾皆二十車；子、男三牢，米十車，禾二十車。芻薪皆倍其禾。饔餼，旣相見致大禮也。大者，旣兼飱積，有生，有腥，有孰，餘又多也。死牢如飱之陳，亦餁一牢在西，餘腥在東也。牽，生牢也，陳于門西，如積也。米横陳于中庭，十爲列，毎筥半斛。公侯伯子男黍梁稻皆二行，公稷六行，侯、伯稷四行，子、男二行。醯醢夾碑從陳，亦十爲列，醯在碑東，醢在碑西。皆陳於門內者，於公門內之陳也。言車者，衍字耳。車米，載米之車也。聘禮曰：“十斗曰斛，十六斗曰籔，十籔曰秉。”每車秉有五籔，則二十四斛也。禾，稾實并刈者也。聘禮曰：“四秉曰筥，十筥曰稯，十稯曰秅。”每車三秅，則三十稯也。稯，猶束也。米禾之秉筥，字同數異。禾之秉，手把耳。筥，讀爲棟梠之梠，謂一穧也。皆陳，横陳門外者也。米在門東，禾在門西。芻薪雖取數于禾，薪從米，芻從禾也。乘禽，乘行羣處之禽，謂雉鴈之屬，於禮以雙爲數。殷，中也。中又致膳，示念賔也。若弗酌，謂君有故，不親饗食燕也。不饗則以酬幣致之，不食則以侑幣致之。凡介、行人、宰、史，衆臣從賔者也。行人主禮，宰主貝，史主書，皆有飱饔餼，尊其君以及臣也。以其爵等爲之牢禮之數陳。爵卿也，則飱二牢，饔餼五牢；大夫也，則飱大牢，饔餼三牢；士也，則飱少牢，饔餼大牢也。此降小禮，豐大禮也。以命數則參差難等，略於臣，用爵而已。夫人致禮，助君養賔也。籩豆陳于戸東，壷陳于東序。凡夫人之禮，皆使下大夫致之。於子男云膳視致饗，言夫人致善於小國君以致饗之禮，則是不復饗也。饗有壷洒。卿皆見者，見于賔也。旣見之，又膳之，亦所以助君養賔也。卿見又膳，此聘禮卿大夫勞賔、餼賔之𩔖與？於子男云“親見卿皆膳特牛”，見，讀如“卿皆見”之見，言卿於小國之君，有不故造館見者，故造館見者乃致膳。鄭司農說牽云“牲可牽行者也”，故春秋傳曰“餼牽竭矣”。秅，讀爲秅秭麻荅之秅。○鉶，音刑。牲三十，牲，音星，下“牲十有八”“受牲禮”同。罋，烏弄反。籔，素口反，又色縷反。秅，丁故反，或丈加反。食，音嗣，下同。見，賢遍反，注下除“相見”“見讀”皆同。餁，而甚反。夾碑，上古洽反，下如字，在庭之中央也。衰，初危反。差，初佳反。陪鼎，音裴。行，戶剛反，下皆同。從，子容反。稾，古老反。并，必政反，又必盈反。稯，子工反。梠，音呂。穧，才計反。參，初林反。差，初宜反。勞，老報反。秭，音姊，又祖禮反。"
                },
                {
                    "paragraph": "凡諸侯之卿、大夫、士爲國客，則如其介之禮以待之。",
                    "zhushu": "言其特來聘問，待之禮如其爲介時也。然則聘禮凡所以禮賔，是亦禮介。"
                },
                {
                    "paragraph": "凡禮賔客，國新殺禮，凶荒殺禮，札喪殺禮，禍烖殺禮，在野、在外殺禮。",
                    "zhushu": "皆爲國省用愛費也。國新，新建國也。凶荒，無年也。禍烖，新有兵宼水、火也。"
                },
                {
                    "paragraph": "凡賔客死，致禮以喪用。",
                    "zhushu": "死則主人爲之具而殯矣。喪用者，饋奠之物。"
                },
                {
                    "paragraph": "賔客有喪，唯芻稍之受。",
                    "zhushu": "不受饗食。饗食加也。喪，謂父母死也。客則又有君焉。芻，給牛馬。稍，人稟也。其正禮飱饗餼，主人致之則受。○稍，所敎反，舊，踈詔反。"
                },
                {
                    "paragraph": "遭主國之喪，不受饗食，受牲禮。",
                    "zhushu": "牲，亦當爲腥，聲之誤也。有喪，不忍煎亨，正禮飱饔餼當孰者，腥致之也。○煎，子然反，又子賤反。",
                    "type": 2
                },
                {
                    "paragraph": "掌訝，掌邦國之等籍，以待賔客。",
                    "zhushu": "等，九儀之差數。"
                },
                {
                    "paragraph": "若將有國賔客至，則戒官脩委積，與士逆賔于疆，爲前驅而入。",
                    "zhushu": "官，謂牛人、羊人、舍人、委人之屬。士，訝士也。旣戒，乃出迎賔。"
                },
                {
                    "paragraph": "及宿，則令聚𣝔；",
                    "zhushu": "令，令野廬氏。"
                },
                {
                    "paragraph": "及委，則致積；",
                    "zhushu": "以王命致于賔。"
                },
                {
                    "paragraph": "至于國，賔入館，次于舍門外，待事于客；",
                    "zhushu": "次，如今官府門外更衣處。待事于客，通其所求索。○索，色白反。"
                },
                {
                    "paragraph": "及將幣，爲前驅；",
                    "zhushu": "道之以如朝。"
                },
                {
                    "paragraph": "至于朝，詔其位，入復。及退亦如之。",
                    "zhushu": "鄭司農云：“詔其位，告客以其位處也。入復，客入則掌訝岀復其故位也。客退，復入迎，爲之前驅至于館也。”玄謂入復者，入告王以客至也。退亦如之，如其爲前驅。○退復，扶又反。"
                },
                {
                    "paragraph": "凡賔客之治，令訝，訝治之。",
                    "zhushu": "賔客之治，謂欲正其貢賦，理國事也。以告訝，訝爲如朝而理之。○爲，于僞反。"
                },
                {
                    "paragraph": "凡從者出，則使人道之。",
                    "zhushu": "從者，凡介以下也。人，其屬胥徒也。使道賔客之從者，營護之。○從，才用反。"
                },
                {
                    "paragraph": "及歸，送亦如之。",
                    "zhushu": "如之者，送至於竟，如其前驅、聚𣝔、待事之屬。"
                },
                {
                    "paragraph": "凡賔客，諸侯有卿訝，卿有大夫訝，大夫有士訝，士皆有訝。",
                    "zhushu": "此謂朝覲聘問之日，王所使迎賔客于館之訝。"
                },
                {
                    "paragraph": "凡訝者，賔客至而往，詔相其事，而掌其治令。",
                    "zhushu": "○相，息亮反。",
                    "type": 2
                },
                {
                    "paragraph": "掌交，掌以節與幣巡邦國之諸侯及其萬民之所聚者，道王之德意志慮，使咸知王之好惡，辟行之，",
                    "zhushu": "節以爲行信，幣以見諸侯也。咸，皆也。辟，讀如辟忌之辟。使皆知王之所好者而行之，知王所惡者辟而不爲。○好，呼報反。惡，烏路反。辟，音避。"
                },
                {
                    "paragraph": "使和諸侯之好，",
                    "zhushu": "有欲相與脩好者，則爲和合之。"
                },
                {
                    "paragraph": "達萬民之說。",
                    "zhushu": "說，所喜也。達者，達之于王若其國君。○說，音恱。"
                },
                {
                    "paragraph": "掌邦國之通事，而結其交好。",
                    "zhushu": "通事，謂朝覲聘問也。"
                },
                {
                    "paragraph": "以諭九稅之利，九禮之親，九牧之維，九禁之難，九戎之威。",
                    "zhushu": "諭，吿曉也。九稅，所稅民九職也。九禮，九儀之禮。九牧，九州之牧。九禁，九法之禁。九戎，九伐之戎。○難，乃旦反。",
                    "type": 2
                },
                {
                    "paragraph": "掌察。",
                    "zhushu": "闕。",
                    "type": 2
                },
                {
                    "paragraph": "掌貨賄。",
                    "zhushu": "闕。",
                    "type": 2
                },
                {
                    "paragraph": "朝大夫，掌都家之國治，",
                    "zhushu": "都家，王子弟、公卿及大夫之采地也。主其國治者，平理其來文書於朝者。"
                },
                {
                    "paragraph": "日朝以聽國事故，以告其君長。",
                    "zhushu": "國事故，天子之事當施於都家者也。告其君長，使知而行之也。君，謂其國君。長，其卿大夫也。○長，丁丈反。"
                },
                {
                    "paragraph": "國有政令，則令其朝大夫。",
                    "zhushu": "使以告其都家之吏。"
                },
                {
                    "paragraph": "凡都家之治於國者，必因其朝大夫，然後聽之，唯大事弗因。",
                    "zhushu": "謂以小事文書來者，朝大夫先平理之，乃以告有司也。大事者，非朝大夫所能平理。"
                },
                {
                    "paragraph": "凡都家之治有不及者，則誅其朝大夫。",
                    "zhushu": "不及，謂有稽殿之。○殿，都練反。"
                },
                {
                    "paragraph": "在軍旅，則誅其有司。",
                    "zhushu": "有司，都司馬、家司馬。",
                    "type": 2
                },
                {
                    "paragraph": "都則。",
                    "zhushu": "闕。",
                    "type": 2
                },
                {
                    "paragraph": "都士。",
                    "zhushu": "闕。",
                    "type": 2
                },
                {
                    "paragraph": "家士。",
                    "zhushu": "闕。"
                }
            ]
        },
        {
            "name": "冬官考工記第十一",
            "paragraphs": [
                {
                    "paragraph": "冬官考工記第十一",
                    "zhushu": "",
                    "type": 1
                },
                {
                    "paragraph": "國有六職，百工與居一焉。",
                    "zhushu": "百工，司空事官之屬，於天地四時之職，亦處其一也。司空，掌營城郭，建都邑，立社稷、宗廟，造宮室、車服、器械。監百工者，唐虞已上曰共工。○與，音預。監，古衘反。上，時掌反，凡言“以上”放此。共，音恭。"
                },
                {
                    "paragraph": "或坐而論道，或作而行之，或審曲面執，以飭五材，以辨民器，或通四方之珍異以資之，或飭力以長地財，或治絲麻以成之。",
                    "zhushu": "言人德能事業之不同者也。論道，謂謀慮治國之政令也。作，起也。辨，猶具也。資，取也，操也。鄭司農云：“審曲面執，審察五材曲直方面形執之宜以治之，及隂陽之面背是也。春秋傳曰：‘天生五材，民並用之。’謂金、木、水、火、土也。”故書資作齊。杜子春云：“齊當爲資，讀如冬資絺綌之資。”玄謂此五材，金、木、皮、玉、土。○執，音勢。飭，音勑，下同。辨，皮莧反，注及下同。長，丁丈反，下同。操，七曹反。"
                },
                {
                    "paragraph": "坐而論道，謂之王公；",
                    "zhushu": "天子、諸侯。"
                },
                {
                    "paragraph": "作而行之，謂之士大夫；",
                    "zhushu": "親受其職，居其官也。"
                },
                {
                    "paragraph": "審曲面執，以飭五材，以辨民器，謂之百工；",
                    "zhushu": "五材各有工，言百，衆言之也。"
                },
                {
                    "paragraph": "通四方之珍異以資之，謂之商旅；",
                    "zhushu": "商旅，販賣之客也。易曰：“至日商旅不行。”○販，甫萬反。"
                },
                {
                    "paragraph": "飭力以長地財，謂之農夫；",
                    "zhushu": "三農受夫田也。"
                },
                {
                    "paragraph": "治絲麻以成之，謂之婦功。",
                    "zhushu": "布帛，婦官之事。"
                },
                {
                    "paragraph": "粤無鎛，燕無函，秦無廬，胡無弓車。",
                    "zhushu": "此四國者，不置是工也。鎛，田器。詩云“痔乃錢鎛”。又曰“其鎛斯㨄”。鄭司農云：“函，讀如國君含垢之含。函，鎧也。”孟子曰：“矢人豈不仁于函人哉？矢人唯恐不傷人，函人唯恐傷人。”廬讀爲纑，謂矛㦸柄竹攢秘，或曰摩䥨之器。胡，今匈奴。○粤，音越。鎛，音搏，注及後同。燕，音烟。函，戶南反，後同。廬，魯吳反，下皆同，或作蘆。痔，直里反。錢，子淺反。㨄，音趙，一音大了反。垢，工口反。鎧，若代反。纑，音盧。下同。攢，才官反，又音纂。秘音祕，又音筆。䥨，力庶反。"
                },
                {
                    "paragraph": "粤之無鎛也，非無鎛也，夫人而能爲鎛也；燕之無函也，非無函也，夫人而能爲函也；秦之無廬也，非無廬也，夫人而能爲廬也；胡之無弓車也，非無弓車也，夫人而能爲弓車也。",
                    "zhushu": "言其丈夫人人皆能作是器，不須國工。粤地𡍼泥，多草薉，而山出金錫，鑄冶之業，田器尤多。燕近強胡，習作甲胄。秦多細木，善作矜秘。匈奴無屋宅，田獵畜牧，逐水草而居，皆知爲弓車。○夫人，方無反，又音扶。薉音穢。矜，其巾反，又其京反。畜，許又反。牧音木，又音茂。"
                },
                {
                    "paragraph": "知者創物。",
                    "zhushu": "謂始闓端造器物，若世本作者是也。○知音智。創，初亮反。闓音開。"
                },
                {
                    "paragraph": "巧者述之，守之世，謂之工。",
                    "zhushu": "父子世以相敎。"
                },
                {
                    "paragraph": "百工之事，皆聖人之作也。",
                    "zhushu": "事無非聖人所爲也。"
                },
                {
                    "paragraph": "爍金以爲刃，凝土以爲器，作車以行陸，作舟以行水，此皆聖人之所作也。",
                    "zhushu": "凝，堅也。故書舟作周。鄭司農云：“周當爲舟。”○爍，金灼反，又始灼反。"
                },
                {
                    "paragraph": "天有時，地有氣，材有美，工有巧，合此四者，然後可以爲良。",
                    "zhushu": "時，寒温也。氣，剛柔也。良，善也。○合，如字，一音閤。"
                },
                {
                    "paragraph": "材美工巧，然而不良，則不時，不得地氣也。",
                    "zhushu": "不时，不得天時。"
                },
                {
                    "paragraph": "橘踰淮而北爲枳，鸜鵒不踰濟，貉踰汶則死，此地氣然也。",
                    "zhushu": "鸜鵒，鳥也。春秋昭二十五年“有鴝鵒來巢”。傳曰：“書所無也。”鄭司農云：“不踰濟，無妨於中國有之。貉或爲猨，謂善縁木之猨也。汶水在魯北。”○枳，吉氏反。鸜，音權。鵒，音欲。濟，子禮反。貉，戶各反。汶，音問。猿，音𡊮。"
                },
                {
                    "paragraph": "鄭之刀，宋之斤，魯之削，吳粤之劒，遷乎其地而弗能爲良，地氣然也。",
                    "zhushu": "去此地而作之，則不能使良也。○削，如字，一思約反，又思詔反。"
                },
                {
                    "paragraph": "燕之角，荆之幹，妢胡之笴，吳粤之金錫，此材之美者也。",
                    "zhushu": "荆，荆州也。幹，柘也，可以爲弓弩之幹。妢胡，胡子之國，在楚旁。笴，矢幹也。禹貢荆州貢𥢾幹枯栢及箘簬楛。故書笴爲筍。杜子春云：“妢，讀爲焚咸丘之焚，書或爲邠。妢胡，地名也。筍當爲笴，笴讀爲稾，謂箭稾。”○妢，扶云反。笴，古老反。幹，古旦反，又古早反。𥢾，勑倫反。箘，其隕反，又其轉反。簬，音路。枯，音戶。邠，彼貧反。"
                },
                {
                    "paragraph": "天有時以生，有時以殺；草木有時以生，有時以死；石有時以泐；水有時以凝，有時以澤，此天時也。",
                    "zhushu": "言百工之事，當審其時也。鄭司農云：“泐，讀如再扐而後卦之扐。泐，謂石解散也，夏時盛暑火熱則然。”○泐，音勒。澤，音亦，又音釋。扐，音勒。卦，如字，又俱賣反。解，音蟹。"
                },
                {
                    "paragraph": "凡攻木之工七，攻金之工六，攻皮之工五，設色之工五，刮摩之工五，摶埴之工二。",
                    "zhushu": "攻，猶治也。摶之言拍也。埴，黏土也。故書七爲十，刮作捖。鄭司農云：“十當爲七。捖摩之工，謂玉工也。捖讀爲刮，其事亦是也。”○刮，古八反。摶，音團，又音慱。埴，時職反。拍，普百反。黏，女廉反。捖，音刮，又音完，一，侯管反。"
                },
                {
                    "paragraph": "攻木之工：輪、輿、弓、廬、匠、車、梓；攻金之工：築、冶、鳧、㮚、叚、桃；攻皮之工：函、鮑、韗、韋、裘；設色之工：畫、繢、鍾、筐、㡛；刮摩之工：玉、楖、雕、矢、磬；摶埴之工：陶、旊。",
                    "zhushu": "事官之屬六十，此識其五材三十工，畧記其事耳。其曰某人者，以其事名官也。其曰某氏者，官有世功，若族有世業，以氏名官者也。廬，矛㦸矜祕也。國語曰“侏儒扶廬”。梓，榎屬也。故書雕或爲舟。鄭司農云：“輪、輿、弓、廬、匠、車、梓，此七者攻木之工，官别名也。孟子曰‘梓匠輪輿’。鮑，讀爲鮑魚之鮑，書或爲鞄，蒼頡篇有‘鞄𦳾’。韗，讀爲歷運之運。㡛，讀爲芒芒禹迹之芒。楖，讀如巾櫛之櫛。旊，讀爲甫始之甫。埴，書或爲植。”杜子春云：“雕或爲舟者，非也。”玄謂旊，讀爲放於此乎之放。○㮚，古栗字。叚，丁亂反，又徒亂反。韗，况萬反，又音運。繢，戶對反，後同。筐，音匡。㡛，莫黃反。櫛，側筆反。旊，甫岡反，又音甫。侏，音侏。榎，古馬反。鞄，匹學反，又音僕。𦳾，如兊反。芒，莫黃反，下同。放，甫罔反，下皆同。"
                },
                {
                    "paragraph": "有虞氏上陶，夏后氏上匠，殷人上梓，周人上輿。",
                    "zhushu": "官各有所尊，王者相變也。舜至質，貴陶器，甒，大瓦棺是也。禹治洪水，民降丘宅土，卑宮室，盡力乎溝洫而尊匠。湯放桀，疾禮樂之壞而尊梓。武王誅紂，疾上下失其服飾而尊輿。○甒，音武。大，音㤗。卑，如字，又音婢。盡，津忍反。洫，况域反。"
                },
                {
                    "paragraph": "故一器而工聚焉者，車爲多。",
                    "zhushu": "周所上也。"
                },
                {
                    "paragraph": "車有六等之數：",
                    "zhushu": "車有天地之𧰼，人在其中焉。六等之數，法易之三材六畫。○畫，音獲。"
                },
                {
                    "paragraph": "車軫四尺，謂之一等；戈柲六尺有六寸，旣建而迆，崇於軫四尺，謂之二等；人長八尺，崇於戈四尺，謂之三等；殳長尋有四尺，崇於人四尺，謂之四等；車㦸常，崇於殳四尺，謂之五等；酋矛常有四尺，崇於㦸四尺，謂之六等。",
                    "zhushu": "此所謂兵車也。軫，輿後橫木。崇，高也。八尺曰尋，倍尋曰常。殳長丈二，戈、殳、㦸、矛皆䅤車輢。鄭司農云：“迆，讀爲𠋣移從風之移，謂著戈之車邪𠋣也。酋，發聲，直謂矛。”○迆，以氏反，後同。崇，古崈字。殳，音殊，下同。長，直亮反。酋，在由反，又且州反。背䅤，初輙反，又初洽反。綺，於綺反，又於寄反，一音起寄反。𠋣移，於綺反，下以氏反，下放此。著，丁洛反。邪，似嗟反。"
                },
                {
                    "paragraph": "車謂之六等之數。",
                    "zhushu": "申言數也。"
                },
                {
                    "paragraph": "凡察車之道，必自載於地者始也，是故察車自輪始。",
                    "zhushu": "先視輪也。自，從也。"
                },
                {
                    "paragraph": "凡察車之道，欲其樸屬而微至。不樸屬，無以爲完久也；不微至，無以爲戚速也。",
                    "zhushu": "樸屬，猶附著堅固貌也。齊人有名疾爲戚者。春秋傳曰：“蓋以操之爲已戚矣。”速，疾也，書或作數。鄭司農云：“僕，讀如子南僕之僕。微至，謂輪至地者少，言其圜甚，著地者微耳。著地者微則易轉，故不微至無以爲戚數。”○樸，普剥反，又音僕，一音扶禄反。屬，章欲反，下及注同。戚，將六反，又音促，注同。著，直略反，下同。操，七曹反。數，色角反，下同。易，以豉反。"
                },
                {
                    "paragraph": "輪已崇，則人不能登也；輪已庳，則於馬終古登阤也。",
                    "zhushu": "已，大也，甚也。崇，高也。齊人之言終古，猶言常也。阤，阪也。輪庳則難引。○庳，音婢。阤，文爾反，又堂何反，一音他，輈人同。大，音㤗，又他餓反。阪，音反。"
                },
                {
                    "paragraph": "故兵車之輪六尺有六寸，田車之輪六尺有三寸，乘車之輪六尺有六寸。",
                    "zhushu": "此以馬大小爲節也。兵車，革路也。田車，木路也。乘車，玉路、金路、象路也。兵車、乘車駕國馬，田車駕田馬。○乘，繩證反，後乘車皆放此。"
                },
                {
                    "paragraph": "六尺有六寸之輪，軹崇三尺有三寸也，加軫與轐焉，四尺也。人長八尺，登下以爲節。",
                    "zhushu": "此車之高者也。軫，輿也。鄭司農云：“軹，𡸸也。轐，讀爲輈僕之僕，謂伏免也。”玄謂軹，轂末也。此軫與轐并七寸，田車又宜減焉。乘車之軌廣，取數於此，軌廣八尺，旁出輿亦七寸也。○軹，音只。轐，音卜，又音僕。𡸸，音衛。輈，之然反。僕，如字，又音卜。廣，古曠反，後放此。",
                    "type": 2
                },
                {
                    "paragraph": "輪人爲輪，斬三材必以其時。",
                    "zhushu": "三材，所以爲轂輻牙也。斬之以時，材在陽，則中冬斬之；在隂，則中夏斬之。今世轂用雜榆，輻以檀，牙以橿也。○牙，音訝，下皆同。中，音仲，下“中夏”同。橿，居良反。"
                },
                {
                    "paragraph": "三材旣具，巧者和之。",
                    "zhushu": "調其鑿內而合之。○鑿，在洛反，又曹報反。內，如銳反。合，音閤，又如字。"
                },
                {
                    "paragraph": "轂也者，以爲利轉也；輻也者，以爲直指也；牙也者，以爲固抱也。",
                    "zhushu": "利轉者，轂以無有爲用也。鄭司農云：“牙，讀如跛者訝跛者之訝，謂輪輮也。世間或謂之罔，書或作輮。”○輮，而久反，又音柔，一而又反。"
                },
                {
                    "paragraph": "輪敝，三材不失職，謂之完。",
                    "zhushu": "敝盡而轂輻牙不動。○敝，婢世反，又伏滅反。"
                },
                {
                    "paragraph": "望而眡其輪，欲其幎爾而下迆也。進而眡之，欲其㣲至也。無所取之，取諸圜也。",
                    "zhushu": "輪，謂牙也。幎，均致貌也。進，猶行也。微至，至地者少也。非有他也，圜使之然也。鄭司農云：“微至，書或作危至，故書圜或作員，當爲圜。”○幎，莫歷反。圜，于權反。致，直置反，下注“楨致”同。"
                },
                {
                    "paragraph": "望其幅，欲其揱爾而纎也；進而眡之，欲其肉稱也，無所取之，取諸易直也。",
                    "zhushu": "揱纎，殺小貌也。肉稱，弘殺好也。鄭司農云：“揱，讀爲紛容揱參之揱。”玄謂如桑螵蛸之蛸。○揱，音簫，又色交反，又音朔，又所咸反。稱，尺證反，注同。易，以豉反。殺，色界反，又色例反，下同，一音如字。參，所林反。螵，毗昭反，又平堯反。蛸，音簫。"
                },
                {
                    "paragraph": "望其轂，欲其眼也，進而眡之，欲其幬之廉也，無所取之，取諸急也。",
                    "zhushu": "眼，出大貌也。幬，幔轂之革也。革急則裹木廉隅見。鄭司農云：“眼，讀如限切之限。”○眼，魚懇反。幬，音疇，下同，又音傳，一音持林反，或一音蹈。幔，莫于反。裹，音果。見，賢遍反。限，魚懇反，又如字，下同。切，如字，又蒼愛反。"
                },
                {
                    "paragraph": "眡其緶，欲其蚤之正也。",
                    "zhushu": "蚤當爲爪，謂輻入牙中者也。鄭司農云：“綆，讀爲關東言餅之餅，謂輪箄也。”玄謂輪雖箄，爪牙必正也。○綆，音餅，又方善反，又姑杏反，一音補管反。蚤，音爪，下同。餅，必井反，又方頃反。箄，薄歷反，又方四反，一音薄計反，下皆同。牙，音稚。"
                },
                {
                    "paragraph": "察其菑蚤不齵，則輪雖敝不匡。",
                    "zhushu": "菑，謂輻入轂中者也。菑與爪不相佹，乃後輪敝盡，不匡刺也。鄭司農云：“菑，讀如雜厠之厠，謂建輻也。泰山平原所樹立物爲菑，聲胾，博立梟棊亦爲菑。匡，枉也。”○菑，側吏反，注及下皆同。齵，五溝反，一音隅。佹，九委反。刺，浴葛反，下同。胾，側吏反。梟，古堯反。"
                },
                {
                    "paragraph": "凡斬轂之道，必矩其隂陽。",
                    "zhushu": "矩，謂刻識之也。故書矩爲距。鄭司農云：“當作矩，謂規矩也。”"
                },
                {
                    "paragraph": "陽也者稹理而堅，隂也者䟽理而柔。是故以火養其隂，而齊諸其陽，則轂雖敝不□。",
                    "zhushu": "稹，致也。火養其隂，炙堅之也。鄭司農云：“稹，讀爲奠祭之奠。□，當作耗。”玄謂□□暴隂柔，後必橈減，幬革暴起。○稹，之忍反，又音奠，一音眞。□，好角反，又呼報反。耗，呼報反。暴，步角反，下同，又步莫反，一音蒲報反。橈，乃孝反。"
                },
                {
                    "paragraph": "轂小而長則柞，大而短則摯。",
                    "zhushu": "鄭司農云：“柞，讀爲迫唶之唶，謂輻間柞狹也。摯讀爲𣙗，謂輻危𣙗也。”玄謂小而長則菑中弱，大而短則轂末不堅。○柞，莊百反。摯，魚列反，又魚結反。唶，莊百反。"
                },
                {
                    "paragraph": "是故六分其輪崇，以其一爲之牙圍，",
                    "zhushu": "六尺六寸之輪，牙圍尺一寸。"
                },
                {
                    "paragraph": "參分其牙圍，而漆其二。",
                    "zhushu": "不漆其踐地者也。漆者七寸三分寸之一，不漆者三寸三分寸之二。令牙厚一寸三分寸之二，則內外面不𣾰者各一寸也。○令，力呈反，卷內皆同。厚，胡豆反，後放此。"
                },
                {
                    "paragraph": "椁其漆內而中詘之，以爲之轂長，以其長爲之圍，",
                    "zhushu": "六尺六寸之輪，漆內六尺四寸，是爲轂長三尺三寸，圍徑一尺三分寸之二也。鄭司農云：“椁者，度兩漆之內相距之尺寸也。”○中，丁仲反。詘，丘勿反。度，待洛反，下“度之”同。"
                },
                {
                    "paragraph": "以其圍之阞捎其藪。",
                    "zhushu": "捎，除也。阞，三分之一也。鄭司農云：“捎，讀爲桑螵蛸之蛸。藪，讀爲蜂藪之藪，謂轂空壷中也。”玄謂此藪徑三寸九分寸之五。壷中，當輻菑者也。蜂藪者，猶言趍也，藪者，衆輻之所趍也。○阞，音勒。捎，音簫。藪，素口反，一音倉豆反。空，音孔。趍，七住反，又七須反，下同。"
                },
                {
                    "paragraph": "五分其轂之長，去一以爲賢，去三以爲軹。",
                    "zhushu": "鄭司農云：“賢，大穿也。軹，小穿也。”玄謂此大穿徑八寸十五分寸之八，小穿徑四寸十五分寸之四。大穿甚大，似誤矣。大穿實五分轂長去二也，去二則得六寸五分寸之二。凡大小穿皆謂金也。今大小穿金厚一寸，則大穿穿內徑四寸五分寸之二，小穿穿內徑二寸十五分寸之四，如是乃與數相稱也。○去，起呂反，後“去一”“去二”皆同。賢，如字，又胡眄反，注同。稱，尺證反，下同。"
                },
                {
                    "paragraph": "容轂必直，陳篆必正，施膠必厚，施筋必數，幬必負幹。",
                    "zhushu": "鄭司農云：“讀‘容’上屬，曰‘軹容’。”玄謂容者，治轂爲之形容也。篆，轂約也。幬負幹者，革轂相應，無贏不足。○篆，直轉反。數，色角反，又色柱反。約，烏孝反，又如字。"
                },
                {
                    "paragraph": "旣摩，革色靑白，謂之轂之善。",
                    "zhushu": "謂丸𣾰之，乾而以石摩平之，革色靑白，善之徵也。○丸，如字，又胡喚反。"
                },
                {
                    "paragraph": "參分其轂長，二在外，一在內，以置其輻。",
                    "zhushu": "轂長三尺二寸者，令輻廣二寸半，則輻內九寸半，輻外一尺九寸。"
                },
                {
                    "paragraph": "凡輻，量其鑿深以爲輻廣。",
                    "zhushu": "廣深相應，則固足相任也。○量，音良，下“量其藪”同。鑿，曹報反，又如字，後同。深，尸鴆反，下放此。"
                },
                {
                    "paragraph": "輻廣而鑿淺，則是以大扤，雖有良工，莫之能固。",
                    "zhushu": "扤，揺動貌。○扤，五骨反，或五活反。"
                },
                {
                    "paragraph": "鑿深而輻小，則是固有餘而強不足也。",
                    "zhushu": "言輻弱不勝轂之所任也。○強，其良反，又其尚反。勝，音升。"
                },
                {
                    "paragraph": "故竑其輻廣以爲之弱，則雖有重任，轂不折。",
                    "zhushu": "言力相稱也。弱，菑也。今人謂蒲本在水中者爲弱，是其𩔖也。鄭司農云：“竑，讀如紘綖之絃，謂度之。”○竑，獲耕反。"
                },
                {
                    "paragraph": "參分其輻之長而殺其一，則雖有深泥，亦弗之溓也。",
                    "zhushu": "殺，衰小之也。鄭司農云：“溓讀爲黏，謂泥不黏著輻也。”○殺，色界反，又色例反，注同。溓，女廉反。衰，初危反，一音如字。著，直略反，下“附著”同。"
                },
                {
                    "paragraph": "參分其股圍，去一以爲骹圍。",
                    "zhushu": "謂殺輻內數也。鄭司農云：“股，謂近轂者也。骹，謂近牙者也。方言股以喻其豐，故言骹以喻其細。人脛近足者細於股，謂之骹。羊脛細者亦爲骹。”○骹，胡飽反，又下教反，又苦教反。脛，刑定反。"
                },
                {
                    "paragraph": "楺輻必齊，平沈必均。",
                    "zhushu": "揉，謂以火稿之，衆輻之直齊如一也。平沈，平漸也。鄭司農云：“平沈，謂浮之水上無輕重。”○揉，而九反，又音柔，又奴丑反，一音而又反。槁，苦老反。漸，子濂反，下同。"
                },
                {
                    "paragraph": "直以指牙，牙得，則無槷而固；",
                    "zhushu": "得，謂倨句鑿內相應也。鄭司農云：“𣙗，榝也。蜀人言殺曰𣙗。”玄謂𣙗讀如𣵀，從木執省聲。○𣙗，魚列反。𣵀，乃結反，一音素結反。倨句，音據。內，如稅反。榝，素結反。"
                },
                {
                    "paragraph": "不得，則有𣙗，必足見也。",
                    "zhushu": "必足見，言𣙗大也。然則雖得猶有𣙗，但小耳。○見，賢遍反，注同。"
                },
                {
                    "paragraph": "六尺有六寸之輪，綆參分寸之二，謂之輪之固。",
                    "zhushu": "輪箄則車行不掉也。參分寸之二者，出於輻股鑿之數也。○綆，方隷反。參，七南反，又音三。掉，徒弔反。"
                },
                {
                    "paragraph": "凡爲輪，行澤者欲杼，行山者欲侔。",
                    "zhushu": "杼，謂削薄其踐地者。侔，上下等。○杼，直呂反。侔，亡侯反，又莫豆反。"
                },
                {
                    "paragraph": "杼以行澤，則是刀以割𡍼也，是故𡍼不附。",
                    "zhushu": "附，著也。"
                },
                {
                    "paragraph": "侔以行山，則是摶以行石也，是故輪雖敝，不甐於鑿。",
                    "zhushu": "摶，圜厚也。鄭司農云：“不甐於鑿，謂不動於鑿中也。”玄謂甐，亦敝也。以輪之厚，石雖齧之，不能敝其鑿旁使之動。○摶，徒丸反，又丈轉反。甐，音吝，一音鱗。"
                },
                {
                    "paragraph": "凡揉牙，外不廉而內不挫，旁不腫，謂之用火之善。",
                    "zhushu": "廉，絕也。挫，折也。腫，瘣也。○挫，作臥反，又祖加反。瘣，故罪反。"
                },
                {
                    "paragraph": "是故規之以眡其圜也，",
                    "zhushu": "輪中規則圜矣。○中，丁仲反，下同。"
                },
                {
                    "paragraph": "萭之以眡其匡也，",
                    "zhushu": "等爲萭蔞，以運輪上，輪中萭蔞，則不匡刺也。故書萭作禹。鄭司農云：“讀爲禹，書或作矩。”○萭，姜禹反，又音俱，注同。蔞，良主反，又音流，下文同，又里俱反。"
                },
                {
                    "paragraph": "縣之以眡其輻之直也，",
                    "zhushu": "輪輻三十，上下相直，從旁以繩縣之，中繩則鑿正輻直矣。○縣，音玄，後皆同。直，音值。"
                },
                {
                    "paragraph": "水之以眡其平沈之均也，",
                    "zhushu": "平漸其輪無輕重，則斵材均矣。○斵，陟角反。"
                },
                {
                    "paragraph": "量其藪以黍，以眡其同也，",
                    "zhushu": "黍滑而齊，以量兩壷，無贏不足則同。"
                },
                {
                    "paragraph": "權之以眡其輕重之侔也。",
                    "zhushu": "侔，等也。稱兩輪，鈞石同，則等矣。輪有輕重，則引之有難易。○易，以豉反。"
                },
                {
                    "paragraph": "故可規、可萭、可水、可縣、可量、可權也，謂之國工。",
                    "zhushu": "國之名工。",
                    "type": 2
                },
                {
                    "paragraph": "輪人爲蓋，達常圍三寸，",
                    "zhushu": "圍三寸，徑二寸也。鄭司農云：“達常，蓋斗柄下入杠中也。”○杠，音江。"
                },
                {
                    "paragraph": "桯圍倍之，六寸。",
                    "zhushu": "圍三寸，徑二寸，足以含達常。鄭司農云：“桯，蓋杠也。讀如丹桓宮楹之楹。”○桯讀爲楹，音盈。"
                },
                {
                    "paragraph": "信其桯圍以爲部廣，部廣六寸，",
                    "zhushu": "廣，謂徑也。鄭司農云：“部，蓋斗也。”○信，音申。廣，古矌反，又音徑。下同。"
                },
                {
                    "paragraph": "部長二尺，",
                    "zhushu": "謂斗柄達常也。"
                },
                {
                    "paragraph": "桯長倍之，四尺者二。",
                    "zhushu": "杠長八尺，謂達常以下也。加達常二尺，則蓋高一丈，立乘也。"
                },
                {
                    "paragraph": "十分寸之一謂之枚，",
                    "zhushu": "爲下起數也。枚，一分。故書“十”與上“二”合爲“二十”字。杜子春云：“當爲四尺者三十分寸之一。”○爲，于僞反。下“爲雨”同。"
                },
                {
                    "paragraph": "部尊一枚，",
                    "zhushu": "尊，高也。蓋斗上隆高，高一分也。"
                },
                {
                    "paragraph": "弓鑿廣四枚，鑿上二枚，鑿下四枚，",
                    "zhushu": "弓，蓋橑也。廣，大也。是爲部厚一寸。○鑿，才報反。撩，音老，又力報反。"
                },
                {
                    "paragraph": "鑿深二寸有半，下直二枚，鑿端一枚。",
                    "zhushu": "鑿深對爲五寸，是以不傷達常也。下直二枚者，鑿空下正而上低二分也。其弓菑則撓之，平剡其下二分而內之，欲令蓋之尊終平不䝉撓也。端，內題也。○空，音孔。菑，側吏反，又音厠。撓，力敎反。剡，以冉反，又才冉反。"
                },
                {
                    "paragraph": "弓長六尺謂之庇軹，五尺謂之庇輪，四尺謂之庇輪。",
                    "zhushu": "庇，覆也。故書庇作秘。杜子春云：“秘當爲庇，謂覆斡也。玄謂軹，轂末也。輿廣六尺六寸，兩軗并六尺四寸，旁減軌內七寸，則兩軹之廣凡丈一尺六寸也。六尺之弓倍之，加部廣，凡丈二尺六寸。有宇曲之減，可覆軹，不及斡。○庇，方二反。斡，音管。"
                },
                {
                    "paragraph": "參分弓長而楺其一。",
                    "zhushu": "參分之持長撓短，短者近部而平，長者爲宇曲也。六尺之弓，近部二尺，四尺爲宇曲。"
                },
                {
                    "paragraph": "參分其股圍，去一以爲蚤圍。",
                    "zhushu": "蚤當爲爪。以弓鑿之廣爲股圍，則寸六分也。爪爲一寸十五分寸之一。○蚤，音爪。"
                },
                {
                    "paragraph": "參分弓長，以其一爲之尊。",
                    "zhushu": "尊，高也。六尺之弓，上近部平者二尺，爪末下於部二尺。二尺爲句，四尺爲弦，求其股，股十二除之，面三尺幾半也。○幾，音祈。"
                },
                {
                    "paragraph": "上欲尊而宇欲卑，",
                    "zhushu": "上，近部平者也。隤下曰宇。○卑，音婢，下同。隤，大回反。"
                },
                {
                    "paragraph": "上尊而宇卑，則吐水疾而𩅸逺。",
                    "zhushu": "蓋者，主爲雨設也。乘車無蓋。禮所謂潦車，謂蓋車與？○𩅸，力又反。潦，音老。與，音餘。"
                },
                {
                    "paragraph": "蓋已崇則難爲門也，蓋己卑是蔽目也，是故蓋崇十尺。",
                    "zhushu": "十尺，其中正也。蓋十尺，宇二尺，而人長八尺，卑於此，蔽人目。"
                },
                {
                    "paragraph": "良蓋弗冐弗紘，殷畞而馳，不隊，謂之國工。",
                    "zhushu": "隊，落也。善蓋者以橫馳於壟上，無衣若無紘，而弓不落也。○殷，音隱。隊，直𩔖反。",
                    "type": 2
                },
                {
                    "paragraph": "輿人爲車，輪崇、車廣、衡長，參如一，謂之參稱。",
                    "zhushu": "稱，猶等也。車，輿也。衡亦長容兩服。○稱，尺證反，注同。"
                },
                {
                    "paragraph": "參分車廣，去一以爲隧。",
                    "zhushu": "兵車之隊四尺四寸。鄭司農云：“隊，謂車輿深也，讀如鑚燧改火之燧。”玄謂讀如邃宇之邃。○隊，雖遂反，注並同，又音遂，注“燧”同。鑚，作官反。"
                },
                {
                    "paragraph": "參分其隧，一在前，二在後，以楺其式。",
                    "zhushu": "兵車之式，深尺四寸三分寸之二。"
                },
                {
                    "paragraph": "以其廣之半爲之式崇，",
                    "zhushu": "兵車之式，高三尺三寸。"
                },
                {
                    "paragraph": "以其隊之半爲之較崇。",
                    "zhushu": "較，兩輢上出式者。兵車自較而下凡五尺五寸。故書較作㩁，杜子春云：“當爲較。”○較，古學反。輢，於綺反，又於旣反，下同。㩁，音角。"
                },
                {
                    "paragraph": "六分其廣，以一爲之軫圍。",
                    "zhushu": "軫，輿後橫者也。兵車之軫圍尺一寸。"
                },
                {
                    "paragraph": "參分軫圍，去一以爲式圍；",
                    "zhushu": "兵車之式圍，七寸三分寸之一。"
                },
                {
                    "paragraph": "參分式圍，去一以爲較圍；",
                    "zhushu": "兵車之較圍，四寸九分寸之八。"
                },
                {
                    "paragraph": "參分較圍，去一以爲軹圍；",
                    "zhushu": "兵車之軹圍，三寸二十七分寸之七。軹，輢之植者、衡者也，與轂末同名。○植，直吏反，下同。"
                },
                {
                    "paragraph": "參分軹圍，去一以爲轛圍。",
                    "zhushu": "兵車之轛圍，二寸八十一分寸之十四。轛，式之植者、衡者也。鄭司農云：“轛，讀如繫綴之綴，謂車輿軨立者也。立者爲轛，橫者爲軹。書轛或作軨。”玄謂轛者，以其鄕人爲名。○轛，音對，又張歲反，一音都回反。綴，張歲反。軨，音領，又音零，下同。鄉，許亮反。"
                },
                {
                    "paragraph": "圜者中規，方者中矩，立者中縣，衡者中水，直者如生焉，繼者如附焉。",
                    "zhushu": "治材居材如此，乃善也。如生，如木從地生。如附，如附枝之弘殺也。○中，丁仲反，下皆同。殺，色界反。"
                },
                {
                    "paragraph": "凡居材，大與小無并，大𠋣小則摧，引之則絕。",
                    "zhushu": "并，偏邪相就也。用力之時，則大并於小者，小者強不堪則摧也。其小并於大者，小者力不堪則絕也。○居，如字，又音據。并，如字，又必政反。邪，似嗟反。"
                },
                {
                    "paragraph": "棧車欲弇，",
                    "zhushu": "爲其無革鞔，不堅，易坼壞也。士乘棧車。○棧，士板反，又才産反。弇，於驗反，又於檢反。爲，于僞反。鞔，莫淺反。易，以豉反。坼，勑臼反。"
                },
                {
                    "paragraph": "飾車欲侈。",
                    "zhushu": "飾車，謂革鞔輿也。大夫以上革鞔輿。故書侈作移，杜子春云：“當爲侈。”",
                    "type": 2
                },
                {
                    "paragraph": "輈人爲輈，",
                    "zhushu": "輈，車轅也。詩云：“五楘梁輈。”○輈，張畱反。楘，音木。"
                },
                {
                    "paragraph": "輈有三度，軸有三理。",
                    "zhushu": "目下事度深淺之數。"
                },
                {
                    "paragraph": "國馬之輈深四尺有七寸，",
                    "zhushu": "國馬，謂種馬、戎馬、齊馬、道馬，高八尺。兵車、乘車軹崇三尺有三寸，加軫與轐七寸，又并此輈深，則衡高八尺七寸也。除馬之高，則餘七寸，爲衡頸之間也。鄭司農云：“深四尺七寸，謂轅曲中。”○種，章勇反。齊，側皆反。轐，音卜，又方木反，一音僕。"
                },
                {
                    "paragraph": "田馬之輈深四尺，",
                    "zhushu": "田車軹崇三尺一寸半，并此輈深而七尺一寸半。今田馬七尺，衡頸之間亦七寸，則軫與轐五寸半，則衡高七尺上寸。"
                },
                {
                    "paragraph": "駑馬之輈深三尺有三寸。",
                    "zhushu": "輪軹與軫轐大小之減率寸半也。則駑馬之車軹崇三尺，加軫與轐四寸，又并此輈深，則衡高六尺、七尺也。今駑馬六尺，除馬之高，則衡頸之間亦七寸。○減，洽斬反。率，音𩔖，又音律，下同。"
                },
                {
                    "paragraph": "軸有三理：一者以爲𡠾也，",
                    "zhushu": "無節目也。"
                },
                {
                    "paragraph": "二者以爲久也，",
                    "zhushu": "堅刀也。"
                },
                {
                    "paragraph": "三者以爲利也。",
                    "zhushu": "滑密。"
                },
                {
                    "paragraph": "軌前十尺，而策半之。",
                    "zhushu": "謂輈軌以前之長也。策，御者之策也。十或作七。合七爲弦，四尺七寸爲鉤，以求其股，股則短矣，“七”非也。鄭司農云：“軌，謂式前也。書或作𨊠。”玄謂軌是軌法也，謂輿下三面之材，輢式之所□持車正也。○軌，音犯，注同。𨊠，音犯。□，音樹。"
                },
                {
                    "paragraph": "凡任木，",
                    "zhushu": "目車持任之材。"
                },
                {
                    "paragraph": "任正者，十分其輈之長，以其一爲之圍。衡任者，五分其長，以其一爲之圍。小於度，謂之無任。",
                    "zhushu": "任正者，謂輿下三面材，持車正者也。輈，軌前十尺與隧四尺四寸，凡丈四尺四寸，則任正之圍尺四寸五分寸之二。衡任者，謂兩軛之間也。兵車、乘車衡圍一尺三寸五分寸之一。無任，言其不勝任。○隧，雖遂反。軛，於革反。勝，音升。"
                },
                {
                    "paragraph": "五分其軫間，以其一爲之軸圍。",
                    "zhushu": "軸圍亦一尺三寸五分寸之一，與衡任相應。"
                },
                {
                    "paragraph": "十分其輈之長，以其一爲之當兎之圍。",
                    "zhushu": "輈當伏兎者也，亦圍尺四寸五分寸之二，與任正者相應。"
                },
                {
                    "paragraph": "參分其兎圍，去一以爲頸圍。",
                    "zhushu": "頸，前持衡者，圍九寸十五分寸之九。"
                },
                {
                    "paragraph": "五分其頸圍，去一以爲踵圍。",
                    "zhushu": "踵，後承軫者也，圍七寸七十五分寸之五十一。"
                },
                {
                    "paragraph": "凡揉輈，欲其孫而無弧深。",
                    "zhushu": "孫，順理也。杜子春云：“弧讀爲淨而不汙之汙。”玄謂弧，木弓也。凡弓引之中參，中參深之極也。楺輈之倨句，如二可也，如三則深，傷其力。○孫，音遜，注同。弧，音胡，又音烏。汚，音烏，一音紆。"
                },
                {
                    "paragraph": "今夫大車之轅摰，其登又難；旣克其登，其覆車也必易。此無故，唯轅直且無撓也。",
                    "zhushu": "大車，牛車也。摯，輖也，登，上版也。克，能也。○夫，音符。摯，竹二反。覆，芳服反。易，以鼓反，下注“之易”“諭易”同。輖，音周，一音弔，或竹二反。上，時掌反。阪，音返。"
                },
                {
                    "paragraph": "是故大車平地旣節軒摯之任，及其登阤，不伏其轅，必縊其牛。此無故，唯轅直且無橈也。",
                    "zhushu": "弛，阪也。故書伏作偪。杜子春云：“偪當作伏。”○縊，一臂反，又一計反。偪，音逼。"
                },
                {
                    "paragraph": "故登阤者，倍任者也，猶能以登；及其下阤也，不援其邸，必緧其牛後。此無故，唯轅直且無橈也。",
                    "zhushu": "倍任，用力倍也。故書緧作𦃈。鄭司農云：“䱸讀爲緧，關東謂紂爲緧。”𦃈，魚字。○援，音𡊮。邸，丁禮反。緧，音秋。𦃈，音秋，與緧同。"
                },
                {
                    "paragraph": "是故輈欲頎典。",
                    "zhushu": "頎典，堅刃貌。鄭司農云：“頎讀爲懇，典讀爲殄。駟車之轅，率尺所一縳，懇典似謂此也。”○頎，苦狠反。典，音殄，又勑殄反，注同。"
                },
                {
                    "paragraph": "輈深則折，淺則負。",
                    "zhushu": "楺之大深，傷其力，馬𠋣之則折也。揉之淺，則馬善負之。○𠋣，於綺反。"
                },
                {
                    "paragraph": "輈注則利凖，利凖則久，和則安。",
                    "zhushu": "故書凖作水。鄭司農云：“注則利水，謂轅脊上兩注，令水去利也。”玄謂利水重讀，似非也。注則利，爲輈之揉者形如注星，則利也。凖則久，謂輈之在輿下者平如凖，則能久也。和則安，注與凖者和，人乘之則安。○凖，音水，又如字，下及注皆同。重，直用反，又直龍反。"
                },
                {
                    "paragraph": "輈欲弧而無折，經而無絕。",
                    "zhushu": "揉輈大深則折也。經，亦謂順理也。"
                },
                {
                    "paragraph": "進則與馬謀，退則與人謀，",
                    "zhushu": "言進退之易，與人馬之意相應。馬行主於進，人則有當退時。"
                },
                {
                    "paragraph": "終日馳騁，左不楗，",
                    "zhushu": "杜子春云：“楗讀爲蹇。左面不便，馬苦蹇；輈調善，則馬不蹇也。”書楗或作劵。玄爲劵，今倦字也。輈和則久馳騁，載在左者不罷倦。尊者在左。○楗，音蹇，又音倦。便，婢面反。罷，音皮。"
                },
                {
                    "paragraph": "行數千里，馬不契需，",
                    "zhushu": "鄭司農云：“契，讀爲爰契我龜之契，需，讀爲畏需之需，謂不傷蹄，不需道理。”○契，若結反，注同。需，音須，又乃亂反，注同。"
                },
                {
                    "paragraph": "終歲御，衣袵不敝，",
                    "zhushu": "袵，謂裳也。○袵，而甚反，又而鴆反。"
                },
                {
                    "paragraph": "此唯輈之和也。",
                    "zhushu": "和則安，是以然也。謂“進則與馬謀”而下。"
                },
                {
                    "paragraph": "勸登馬力，",
                    "zhushu": "登，上也。輈和勸馬用力。"
                },
                {
                    "paragraph": "馬力旣竭，輈猶能一取焉。",
                    "zhushu": "馬止，輈尚能一前取道，喻易進。"
                },
                {
                    "paragraph": "良輈環灂，自伏兎不至軌七寸，軌中有灂，謂之國輈。",
                    "zhushu": "伏兎至軌，蓋如式深。兵車、乘車式深尺四寸三分寸之二。灂不至軌七寸，則是半有灂也。輈有筋膠之被，用力均者則灂逺。鄭司農云：“灂，讀爲灂酒之灂。環，謂漆沂鄂如環。”○灂，子肖反，又音在學反。被，皮寄反。沂，魚斤反。鄂，五各反。"
                },
                {
                    "paragraph": "軫之方也，以𧰼地也；蓋之圜也，以𧰼天也；輪輻三十，以𧰼日月也；蓋弓二十有八，以𧰼星也；",
                    "zhushu": "輪𧰼日月者，以其運行也。日月三十日而合宿。"
                },
                {
                    "paragraph": "龍旂九斿，以𧰼大火也；",
                    "zhushu": "交龍爲旂，諸侯之所建也。大火，蒼龍宿之心，其屬有尾，尾九星。○斿，音畱。宿，音秀，下同。"
                },
                {
                    "paragraph": "鳥𣄣七斿，以𧰼鶉火也；",
                    "zhushu": "鳥凖爲𣄣，州里之所建。鶉火，朱鳥宿之柳，其屬有星，星七星。"
                },
                {
                    "paragraph": "熊旗六斿，以𧰼伐也；",
                    "zhushu": "熊虎爲旗，師都之所建。伐屬白虎宿，與參連體而六星。○伐，如字，扶廢反。參，色林反。"
                },
                {
                    "paragraph": "龜虵四斿，以𧰼營室也；",
                    "zhushu": "龜虵爲旐，縣鄙之所建。營室，玄武宿，與東辟連體而四星。○辟，音璧。"
                },
                {
                    "paragraph": "弧旌枉矢，以𧰼弧也。",
                    "zhushu": "覲禮曰“侯氏載龍旂弧韣”。則旌旗之屬皆有弧也。弧以張幓之幅，有衣謂之韣。又爲設矢𧰼，弧星有矢也。妖星有枉矢者，虵行有尾，因此云枉矢，蓋畫之。○韣，音獨。幓，所衘反，本又作幓，同。爲，于僞反。"
                },
                {
                    "paragraph": "攻金之工，築氏執下齊，冶氏執上齊，鳧氏爲聲，㮚氏爲量，叚氏爲鎛器，桃氏爲刃。",
                    "zhushu": "多錫爲下齊，大刃、削殺矢、鑒燧也。少錫爲上齊，鍾𪔂、斧斤、戈㦸也。聲，鍾、錞于之屬。量，豆、區、鬴也。鎛器，田器錢鎛之屬。刃，大刃刀劒之屬。○齊，才細反，下及注皆同。叚，丁亂反。削，如字，又音笑，下同。燧，音遂。錞，音淳。區，鳥侯反。鬴，音輔。錢，子淺反。"
                },
                {
                    "paragraph": "金有六齊：",
                    "zhushu": "目和金之品數。"
                },
                {
                    "paragraph": "六分其金而錫居一，謂之鍾𪔂之齊；五分其金而錫居一，謂之斧斤之齊；四分其金而錫居一，謂之戈㦸之齊；參分其金而錫居一，謂之大刃之齊；五分其金而錫居二，謂之削殺矢之齊；金錫半，謂之鑒燧之齊。",
                    "zhushu": "鑒燧，取水火於日月之器也。鑒，亦鏡也。凡金多錫，則忍白且明也。○忍，音刃。",
                    "type": 2
                },
                {
                    "paragraph": "築氏爲削，長尺博寸，合六而成規，",
                    "zhushu": "今之書刀。"
                },
                {
                    "paragraph": "欲新而無窮，",
                    "zhushu": "謂其利也。鄭司農云：“常如新，無窮已。”"
                },
                {
                    "paragraph": "敝盡而無惡。",
                    "zhushu": "鄭司農云：“謂鋒鍔俱盡，不偏索也。”玄謂刀也，脊也，其金如一，雖至敝盡，無瑕惡也。○鍔，五各反。",
                    "type": 2
                },
                {
                    "paragraph": "冶氏爲殺矢，刃長寸，圍寸，鋌十之，重三垸。",
                    "zhushu": "殺矢與戈㦸異齊，而同其工，似補脫誤在此也。殺矢，用諸田獵之矢也。鋌，讀如麥秀鋌之鋌。鄭司農云：“鋌，箭足入稾中者也。垸，量名，讀爲丸。”○鋌，徒頂反。垸，音丸。齊，才細反。槀，古老反。"
                },
                {
                    "paragraph": "戈廣二寸，內倍之，胡三之，援四之。",
                    "zhushu": "戈，今句孑㦸也，或謂之雞鳴，或謂之擁頸。內，謂胡以內接柲者也，則長四寸。胡六寸，援八寸。鄭司農云：“援，直刃也。胡，其子。”○句，古侯反，下句兵同。柲，音祕。"
                },
                {
                    "paragraph": "已倨則不入，已句則不决，長內則折前，短內則不疾，",
                    "zhushu": "戈，句兵也，主於胡也。已倨，謂胡微直而邪多也，以啄人，則不入。己句，謂胡曲多也，以啄人，則創不决。胡之曲直，鋒本必橫，而取圜於磬折。前，謂援也，內長則援短，援短則曲於磬折，曲於磬折則引之與胡並鉤。內短則㧞長，援長則倨於磬折，倨於磬折則引之不疾。○邪，似嗟反。啄，丁角反。橫，華孟反，又如字。折，之設反。"
                },
                {
                    "paragraph": "是故倨句外博。",
                    "zhushu": "博，廣也。倨之外，胡之裏也。句之外，胡之表也。廣其本以除四病而便用也。俗謂之曼胡，似此。○便，婢面反。曼，莫干反。"
                },
                {
                    "paragraph": "重三鋝。",
                    "zhushu": "鄭司農云：“鋝，量名也，讀爲刷。”玄謂許叔重說文解字云：“鋝，鍰也。”今東萊稱或以大半兩爲鈞，十鈞爲環，環重六兩大半兩。鍰、鋝似同矣，則三鋝爲一斤四兩。○鋝，色劣反，本又音劣，或音環。鍰，戶關反，又于眷反。稱，尺證反。"
                },
                {
                    "paragraph": "㦸廣寸有半寸，內三之，胡四之，援五之，倨句中矩，與刺重三鋝。",
                    "zhushu": "㦸，今三鋒㦸也。內長四寸半，胡長六寸，援長七寸半。三鋝者，胡直中矩，言正方也。鄭司農云：“刺，謂援也。”玄謂刺者，著柲直前如鐏者也。㦸胡橫貫之，胡中矩，則援之外句磬折與？○中，丁仲反，注同。刺，七賜反，注同。著，直略反。鐏，徂悶反，又祖悶反。折與，音餘。",
                    "type": 2
                },
                {
                    "paragraph": "桃氏爲劒，臘廣二寸有半寸，",
                    "zhushu": "臘，謂兩刀。○臘，力闔反，一音獵，又魯頰反。"
                },
                {
                    "paragraph": "兩從半之。",
                    "zhushu": "鄭司農云：“謂劒脊兩面殺趨鍔。”"
                },
                {
                    "paragraph": "以其臘廣爲之莖圍，長倍之。",
                    "zhushu": "鄭司農云：“莖，謂劒夾，人所握，鐔以上也。”玄謂莖在夾中者，莖長五寸。○莖，戸耕反。夾，古協反，又古洽反，下同。鐔，音淫，又音尋，一音徒南反。"
                },
                {
                    "paragraph": "中其莖，設其後。",
                    "zhushu": "鄭司農云：“謂穿之也。”玄謂從中以郤稍大之也。後大則於把易制。○把，音覇，又必雅反。易，以豉反。"
                },
                {
                    "paragraph": "參分其臘廣，去一以爲首廣，而圍之。",
                    "zhushu": "首圍，其徑一寸三分寸之二。"
                },
                {
                    "paragraph": "身長五其莖長，重九鋝，謂之上制，上士服之；身長四其莖長，重七鋝，謂之中制，中士服之；身長三其莖長，重五鋝，謂之下制，下士服之。",
                    "zhushu": "上制長三尺，重三斤十二兩；中制長二尺五寸，重二斤十四兩三分兩之二；下制長二尺，重二斤一兩三分兩之一。此今之匕首也，人各以其形貌大小帶之。此士，謂國勇力之士，能用五兵者也。樂記曰：“武王克商，禆冕搢笏，而虎賁之士說劒。”○禆，婢支反，又音卑。笏，音勿。賁，音奔。說，吐活反，又詩恱反。",
                    "type": 2
                },
                {
                    "paragraph": "鳧氏爲鍾，兩欒謂之銑，",
                    "zhushu": "故書欒作樂。杜子春云：“當爲欒，書亦或爲欒。”銑，鍾口兩角。○欒，力端反。銑，先典反。"
                },
                {
                    "paragraph": "銑間謂之于，于上謂之鼓，鼓上謂之鉦，鉦上謂之舞，",
                    "zhushu": "此四名者，鍾體也。鄭司農云：“于，鍾脣之上祛也。鼓，所擊處。”○鉦，音征。祛，去書反，又丘庶反。"
                },
                {
                    "paragraph": "舞上謂之甬，甬上謂之衡。",
                    "zhushu": "此二名者，鍾柄。○甬，音勇。"
                },
                {
                    "paragraph": "鍾縣謂之旋，旋蟲謂之幹。",
                    "zhushu": "旋屬鍾柄，所以縣之也。鄭司農云：“旋蟲者，旋以蟲爲飾也。”玄謂今時旋有蹲熊盤龍辟邪。○旋，如字，又信大反。蹲，音存。盤，畔于反。辟，必亦反。邪，似嗟反。"
                },
                {
                    "paragraph": "鍾帶謂之篆，篆間謂之枚，枚謂之景，",
                    "zhushu": "帶，所以介其名也，介在于鼓鉦舞甬衡之間，凡四。鄭司農云：“枚，鍾乳也。”玄謂今時鍾乳俠鼓與舞，每處有九，面三十六。○篆，直轉反。"
                },
                {
                    "paragraph": "于上之攠謂之隧。",
                    "zhushu": "擵，所擊之處攠弊也。隧在鼔中，窐而生光，有似夫隧。○攠，音靡，又亡奇反，一莫賀反。隧，音遂。窐，鳥華反，一於蛙反，又於圭反。夫，音符。"
                },
                {
                    "paragraph": "十分其銑，去二以爲鉦，以其鉦爲之銑間，去二分以爲之鼓間，以其鼓間爲之舞佾，去三分以爲舞廣。",
                    "zhushu": "此言鉦之徑居銑徑之八，而銑間與鉦之徑相應，鼓間又居銑徑之六，與舞佾相應。舞佾，舞徑也。舞上下促，以橫爲佾，從爲廣。舞廣四分，今亦去徑之二分以爲之間，則舞間之方𢘆居銑之四也。舞間方四，則鼓間六亦其方也。鼓六，鉦六，舞四，此鍾口十者，其長十六也。鍾之大數，以律爲廣，廣長與環徑，假設之耳。其鑄之則各隨鍾之制爲長短大小也。凡言間者，亦爲從篆以介之，鉦間亦當六，今時鍾或無鉦間。○從，子容反，下同。"
                },
                {
                    "paragraph": "以其鉦之長爲之甬長，",
                    "zhushu": "并衡數也。○數，色主反。"
                },
                {
                    "paragraph": "以其甬長爲之圍，參分其圍，去一以爲衡圍。",
                    "zhushu": "衡居甬上，又小。"
                },
                {
                    "paragraph": "參分其甬長，二在上，一在下，以設其旋。",
                    "zhushu": "今衡居一分，則參分旋，亦二在上，一在下。以旋當甬之中央，是其正。"
                },
                {
                    "paragraph": "薄厚之所震動，淸濁之所由出，侈弇之所由興，有說。",
                    "zhushu": "說，猶意也。故書侈作移，鄭司農云：“當爲侈。”○說，始銳反，注同。"
                },
                {
                    "paragraph": "鍾已厚則石，",
                    "zhushu": "大厚則聲不發。○大，音泰，又他賀反，下同。"
                },
                {
                    "paragraph": "己薄則播，",
                    "zhushu": "大薄則聲散。"
                },
                {
                    "paragraph": "侈則柞，",
                    "zhushu": "柞，讀爲咋咋然之咋，聲大外也。○柞，側百反，注咋同。"
                },
                {
                    "paragraph": "弇則鬱，",
                    "zhushu": "聲不舒揚。"
                },
                {
                    "paragraph": "長甬則震。",
                    "zhushu": "鍾掉則聲不正。○掉，徒弔反。"
                },
                {
                    "paragraph": "是故大鍾十分其鼓間，以其一爲之厚；小鍾十分其鉦間，以其一爲之厚。",
                    "zhushu": "言若此則不石不播也。鼓鉦之間同方六，而今宜異，又十分之一猶大厚，皆非也。若言鼓外鉦外，則近之。鼓外二，鉦外壹。○鉦，音征。"
                },
                {
                    "paragraph": "鍾大而短，則其聲疾而短聞；",
                    "zhushu": "淺則躁，躁易竭也。○聞，音問，下同。易，以豉反。"
                },
                {
                    "paragraph": "鍾小而長，則其聲舒而逺聞。",
                    "zhushu": "深則安，安難息。"
                },
                {
                    "paragraph": "爲遂，六分其厚，以其一爲之深而圍之。",
                    "zhushu": "厚，鍾厚。深，謂窐之也，其窐圜。故書圜或作圍，杜子春云：“當爲圜。”",
                    "type": 2
                },
                {
                    "paragraph": "㮚氏爲量，改煎金錫則不耗，",
                    "zhushu": "消涷之精，不復減也。㮚，古文或作歴。玄謂量當與鍾鼎同齊，工異者大器。○凍，音練，下同。復，扶又反。減，洽斬反。齊，才細反。"
                },
                {
                    "paragraph": "不耗然後權之，",
                    "zhushu": "權，謂稱分之也。雖異法，用金必齊。○稱，尺證反。"
                },
                {
                    "paragraph": "權之然後凖之，",
                    "zhushu": "凖，故書或作水，杜子春云：“當爲水。金器有孔者，水入孔中，則當重也。”玄謂凖，擊平正之，又當齊大小。"
                },
                {
                    "paragraph": "凖之然後量之，",
                    "zhushu": "鑄之于法中也。量，讀如量人之量。"
                },
                {
                    "paragraph": "量之以爲鬴，深尺，內方尺而圜其外，其實一鬴。",
                    "zhushu": "以其容爲之名也。四升曰豆，四豆曰區，四區曰鬴。鬴，六斗四升也。鬴十則鍾。方尺，積于寸，於今粟米法少二升八寸一分升之二十二，其數必容鬴，此言大方耳。圜其外者，爲之脣。"
                },
                {
                    "paragraph": "其臀一寸，其實一豆。",
                    "zhushu": "故書臀作脣，杜子春云：“當爲臀，謂覆之其底深一寸也。”○臀，徒門反，又徒恩反。覆，芳服反。"
                },
                {
                    "paragraph": "其耳三寸，其實一升。",
                    "zhushu": "耳在旁，可舉也。"
                },
                {
                    "paragraph": "重一鈞，",
                    "zhushu": "重三十斤。"
                },
                {
                    "paragraph": "其聲中黃鍾之宮，",
                    "zhushu": "應律之首。○中，丁仲反。"
                },
                {
                    "paragraph": "槩而不稅。",
                    "zhushu": "鄭司農云：“令百姓得以量而不租稅。”○㮣，古愛反。"
                },
                {
                    "paragraph": "其銘曰：“時文思索，𠃔臻其極。",
                    "zhushu": "銘，刻之也。時，是也。允，信也。臻，至也。極，中也。言是文德之君，思求可以爲民立法者，而作此量，信至於道之中。○索，所白反。臻，側巾反。爲，于僞反。"
                },
                {
                    "paragraph": "嘉量旣成，以觀四國，",
                    "zhushu": "以觀示四方，使放𧰼之。○觀，古亂反，又如字，注同。放，方徃反。"
                },
                {
                    "paragraph": "永啓厥後，兹器維則。”",
                    "zhushu": "永，長也。厥，其也。玆，此也。又長啓道其子孫，使法則此器長用之。○道，音導。"
                },
                {
                    "paragraph": "凡鑄金之狀，",
                    "zhushu": "故書狀作挫。杜子春云：“當爲狀，謂鑄金之刑狀。”"
                },
                {
                    "paragraph": "金與錫，黑濁之氣竭，黃白次之；黃白之氣竭，靑白次之；靑白之氣竭，靑氣次之，然後可鑄也。",
                    "zhushu": "消涷金錫精麤之候。",
                    "type": 2
                },
                {
                    "paragraph": "叚氏。",
                    "zhushu": "闕。",
                    "type": 2
                },
                {
                    "paragraph": "函人爲甲，犀甲七屬，兕甲六屬，合甲五屬。",
                    "zhushu": "屬，讀如灌注之注，謂上旅、下旅札續之數也。革堅者札長。鄭司農云：“合甲，削革裏肉，但取其表，合以爲甲。”○屬，之樹反，下及注同。合，如字，舊音閤，注同。"
                },
                {
                    "paragraph": "犀甲壽百年，兕甲壽二百年，合甲壽三百年。",
                    "zhushu": "革堅者又支久。"
                },
                {
                    "paragraph": "凡爲甲，必先爲容，",
                    "zhushu": "服者之形容也。鄭司農云：“容，謂𧰼式。”"
                },
                {
                    "paragraph": "然後制革。",
                    "zhushu": "裁制札之廣袤。"
                },
                {
                    "paragraph": "權其上旅與其下旅，而重若一，",
                    "zhushu": "鄭司農云：“上旅，謂要以上；下旅，謂要以下。”○要，於遥反，下同。"
                },
                {
                    "paragraph": "以其長爲之圍。",
                    "zhushu": "圍，謂札要廣厚。"
                },
                {
                    "paragraph": "凡甲鍜不摯則不堅，已敝則橈。",
                    "zhushu": "鄭司農云：“鍜，鍜車也。摯，謂質也。鍜革大熟，則革敝無強，曲橈也。”玄謂摯之言致。○鍜，丁亂反。摯，音至。大，音泰，又莬餓反。致，直置反，下同。"
                },
                {
                    "paragraph": "凡察革之道，眡其鑽空，欲其惌也；",
                    "zhushu": "鄭司農云：“惌，小孔貌。惌，讀爲宛彼北林之宛。”○鑚，作官反。空，音孔，又如字，下同。惌，於院反。"
                },
                {
                    "paragraph": "眡其裏，欲其易也；",
                    "zhushu": "無敗薉也。○易，以豉反，下同。薉，音穢。"
                },
                {
                    "paragraph": "眡其朕，欲其直也；",
                    "zhushu": "鄭司農云：“朕，謂革制。”○朕，直忍反。"
                },
                {
                    "paragraph": "櫜之，欲其約也；",
                    "zhushu": "鄭司農云：“謂卷置櫜中也。春秋傳曰：櫜甲而見子南。”○櫜，音羔，又古道反。卷脊，勉史，下同。"
                },
                {
                    "paragraph": "舉而眡之，欲其豐也；",
                    "zhushu": "豐，大。"
                },
                {
                    "paragraph": "衣之，欲其無齘也。",
                    "zhushu": "鄭司農云：“齘，謂如齒齘。”○衣，於旣反。齘，戶界反。"
                },
                {
                    "paragraph": "眡其鑽空而惌，則革堅也；眡其裏而易，則材更也；眡其朕而直，則制善也；櫜之而約，則周也；舉之而豐，則明也；衣之無齘，則變也。",
                    "zhushu": "周，密致也。明，有光燿。鄭司農云：“更，善也。變，隨人身便利。”○更，音庚。便，婢面反。",
                    "type": 2
                },
                {
                    "paragraph": "鮑人之事，",
                    "zhushu": "鮑，故書或作鞄。鄭司農云：“蒼頡篇有鞄𦳾。”○鞄，匹學反，又音樸。頡，戶結反。𦳾，人兖反。"
                },
                {
                    "paragraph": "望而眡之，欲其荼白也；",
                    "zhushu": "韋革，逺視之，當如茅莠之色。○荼，音徒。莠，音酉，又音秀。"
                },
                {
                    "paragraph": "進而握之，欲其柔而滑也；",
                    "zhushu": "謂親手煩撋之。○撋，人專反，又而垂反，或如詢反。"
                },
                {
                    "paragraph": "卷而摶之，欲其無迤也；",
                    "zhushu": "鄭司農云：“卷，謂爲‘可卷而懷之’之卷。摶，讀爲‘縳一如𤦹’之縳，謂卷縳韋革也。迤，讀爲‘旣建而迆之’之迆。無迆，謂革不韗。”○摶，直轉反，或除面反，下同。縳，直轉反。𤦹，他見反。韗，音虧，又許皮反。"
                },
                {
                    "paragraph": "眡其著，欲其淺也；",
                    "zhushu": "鄭司農云：“謂郭韋革之札入韋革，淺縁其邊也。”玄謂韋革調善者鋪著之，雖厚如薄然。○著，直略反，下同。札，側八反，又側列反。鋪，普吳反，又音孚。著之，直略反，又丁略反。"
                },
                {
                    "paragraph": "察其線，欲其藏也。",
                    "zhushu": "故書線或作綜。杜子春云：“綜，當爲系旁泉，讀爲絤，謂縫革之縷。”○線，思淺反，注絤同。"
                },
                {
                    "paragraph": "革欲其荼白而疾澣之，則堅；",
                    "zhushu": "鄭司農云：“韋革不欲久居水中。”○澣，戶管反。"
                },
                {
                    "paragraph": "欲其柔滑而腛脂之，則需。",
                    "zhushu": "故書需作𠟺。鄭司農云：“腛，讀如沾渥之渥，𠟺，讀爲柔需之需，謂厚脂之韋革柔需。”○腛，於角反，又音屋。需，人兖反，注同。𠟺，而髓反，又人兖反。屋，於角反。"
                },
                {
                    "paragraph": "引而信之，欲其直也。信之而直，則取材正也。信之而枉，則是一方緩、一方急也。若苟一方緩一方急，則及其用之也，必自其急者先裂。若苟自急者先裂，則是以博爲帴也。",
                    "zhushu": "鄭司農云：“帴讀爲翦，謂以廣爲狹也。”玄謂翦者，如俴淺之俴，或者讀爲羊猪戔之戔。○信，音申，又音新，下皆同。帴，音踐，或山箭反。俴，音踐，又仕顯反。戔，普見反。"
                },
                {
                    "paragraph": "卷而搏之而不迆，則厚薄序也。",
                    "zhushu": "序，舒也，謂其革均也。"
                },
                {
                    "paragraph": "眡其著而淺，則革信也。",
                    "zhushu": "信，無縮緩。"
                },
                {
                    "paragraph": "察其線而藏，則雖敝不甐。",
                    "zhushu": "甐，故書或作鄰。鄭司農云：“鄰，讀爲磨而不磷之磷，謂韋革縫縷沒藏於韋革中，則雖敝，縷不傷也。”○甐，音吝。注同。",
                    "type": 2
                },
                {
                    "paragraph": "韗人爲臯陶，",
                    "zhushu": "鄭司農云：“韗，書或爲𩋃。臯陶，鼓木也。”玄謂𩋃者，以臯陶名官也。𩋃則陶，字從革。○韗，况萬反，又音運。𩋃，音陶，徒刀反。"
                },
                {
                    "paragraph": "長六尺有六寸，左右端廣六寸，中尺，厚三寸，",
                    "zhushu": "版中廣頭狹爲穹隆也。鄭司農云：“謂鼓木一判者，其兩端廣六寸，而其中央廣尺也，如此乃得有腹。”○穹，起弓反，下同。"
                },
                {
                    "paragraph": "穹者三之一，",
                    "zhushu": "鄭司農云：“穹，讀爲志無空邪之空，謂鼓木腹穹隆者，居鼓三之一也。”玄謂穹，讀如穹蒼之穹。穹隆者，居鼓面三分之一，則其鼓四尺者，版穹一尺三寸三分十之一也。倍之爲二尺六寸三分寸之二，加鼓四尺，穹之徑六尺六寸三分寸之二也。此鼓合二十板。○邪，似嗟反。"
                },
                {
                    "paragraph": "上三正。",
                    "zhushu": "鄭司農云：“謂兩頭一平，中央一平也。”玄謂三，讀當爲參。正，直也。參直者，穹上一直，兩端又直，各居二尺二寸，不弧曲也。此鼓兩面，以六鼓差之，賈侍中云“晉鼓大而短”，近晉鼓也。以晉鼓鼓金奏。○三，音參，七南反。"
                },
                {
                    "paragraph": "鼓長八尺，鼓四尺，中圍加三之一，謂之鼖鼓。",
                    "zhushu": "中圍加三之一者，加於面之圍以三分之一也。面四尺，其圍十二尺，加以三分一四尺，則中圍十六尺，徑五尺三寸三分寸之一也。今亦合二十版，則版穹六寸三分之二耳。大鼓謂之鼖。以鼖鼓鼓軍事。鄭司農云：“鼓四尺，謂革所䝉者廣四尺。”○賁，扶云反，本亦作□，又作鼖，音同。"
                },
                {
                    "paragraph": "爲臯鼓，長尋有四尺，鼓四尺，倨句，磬折。",
                    "zhushu": "以臯鼓鼓役事。磬折，中曲之，不參正也。中圍與鼖鼓同，以磬折爲異。"
                },
                {
                    "paragraph": "凡冐鼓，必以啓蟄之日。",
                    "zhushu": "啓蟄，孟春之中也。蟄蟲始聞雷聲而動，鼓所取𧰼也。冐，䝉鼓以革。"
                },
                {
                    "paragraph": "良鼓瑕如積環。",
                    "zhushu": "革調急也。"
                },
                {
                    "paragraph": "鼓大而短，則其聲疾而短聞；鼓小而長，則其聲舒而逺聞。",
                    "zhushu": "○聞，音問。下同。",
                    "type": 2
                },
                {
                    "paragraph": "韋氏。",
                    "zhushu": "闕。",
                    "type": 2
                },
                {
                    "paragraph": "裘氏。",
                    "zhushu": "闕。",
                    "type": 2
                },
                {
                    "paragraph": "畫繢之事，雜五色，東方謂之靑，南方謂之赤，西方謂之白，北方謂之黒。天謂之玄，地謂之黃。靑與白相次也，赤與黒相次也，玄與黃相次也。",
                    "zhushu": "此言畫繢六色所𧰼及布采之第次，繢以爲衣。"
                },
                {
                    "paragraph": "靑與赤謂之文，赤與白謂之章，白與黒謂之黼，黒與靑謂之黻，五采備謂之繡。",
                    "zhushu": "此言刺繡采所用，繡以爲裳。"
                },
                {
                    "paragraph": "土以黃，其𧰼方，天時變。",
                    "zhushu": "古人之𧰼，無天地也。爲此記者，見時有之耳。子家駒曰“天子僭天”，意亦是也。鄭司農云：“天時變，謂畫天隨四時色。”"
                },
                {
                    "paragraph": "火以圜，",
                    "zhushu": "鄭司農云：“爲圜形似火也。”玄謂形如半環然，在裳。○圜，音環。"
                },
                {
                    "paragraph": "山以章，",
                    "zhushu": "章讀爲獐。獐，山物也，在衣。齊人謂麋爲獐。○獐，音章。麋，俱倫反。"
                },
                {
                    "paragraph": "水以龍，",
                    "zhushu": "龍，水物，在衣。"
                },
                {
                    "paragraph": "鳥獸虵，",
                    "zhushu": "所謂華蟲也，在衣。蟲之毛鱗有文采者。"
                },
                {
                    "paragraph": "雜四時五色之位以章之，謂之巧。",
                    "zhushu": "章，明也。繢繡皆用五采鮮明之，是爲巧。"
                },
                {
                    "paragraph": "凡畫繢之事，後素功。",
                    "zhushu": "素，白采也。後布之，爲其易漬汙也。不言繡，繡以絲也。鄭司農說以論語“繪事後素”。○爲，于僞反。易，以豉反。",
                    "type": 2
                },
                {
                    "paragraph": "鍾氏染羽，以朱湛丹秫，三月而熾之，",
                    "zhushu": "鄭司農云：“湛，漬也。丹秫，赤粟。”玄謂湛，讀如漸車帷裳之漸。熾，炊也。羽，所以飾旌旗及王后之車。○湛，子濳反，或子鴆反，又音鴆。秫，音述。漸，子濳反，下同。"
                },
                {
                    "paragraph": "淳而漬之。",
                    "zhushu": "淳，沃也。以炊下湯沃其熾，蒸之以漬羽。漬，猶染也。○淳，章均反，注及下同。"
                },
                {
                    "paragraph": "三入爲纁，五入爲緅，七入爲緇。",
                    "zhushu": "染纁，者，三入而成。又再染以黑，則爲緅。緅，今禮俗文作“爵”，言如爵顔色也。又復再染以黑，乃成緇矣。鄭司農云：“以論語曰‘君子不以紺緅飾’，又曰‘緇衣羔裘。’”爾雅曰：“一染謂之縓，再染謂之竀，三染謂之纁。”詩云：“緇衣之宜𠔃。”玄謂此同色耳。染布帛者，染人掌之。凡玄色者，在緅、緇之間，其六入者與？○纁，許云反。緅，側畱反，又祖侯反。復，扶又反。紺，古闇反。縓，倉絹反，又倉亂反。竀，勑貞反，本又作䞓，亦作頳。與，音餘。",
                    "type": 2
                },
                {
                    "paragraph": "筐人。",
                    "zhushu": "闕。",
                    "type": 2
                },
                {
                    "paragraph": "㡛氏涷絲，以涗水漚其絲七日，去地尺暴之。",
                    "zhushu": "故書涗作湄。鄭司農云：“湄水，温水也。”玄謂涗水，以灰所泲水也。漚，漸也。楚人曰漚，齊人曰涹。○㡛，音芒。涷，音練，下同。涗，書銳反。漚，烏豆反，又音烏侯反。暴，步卜反，又步莫反，下同。湄，音眉，一音奴短反。泲，子禮反。涹，烏禾反，又於僞反，一音乃罪反。"
                },
                {
                    "paragraph": "晝暴諸日，夜宿諸井，七日七夜，是謂水涷。",
                    "zhushu": "宿諸井，縣井中。"
                },
                {
                    "paragraph": "涷帛以欄爲灰，渥淳其帛，實諸澤器，淫之以蜃，",
                    "zhushu": "渥，讀如繒人渥官之渥，以欄木之灰，漸釋其帛也。杜子春云：“滛，當爲𣵀，書亦或爲湛。”鄭司農云：“澤器，謂滑澤之器。蜃，謂炭也。士冠禮曰：‘素積白屨，以魁拊之。’說曰：‘魁，蛤也。’周官亦有白盛之蜃。蜃，蛤也。”玄謂淫，薄粉之，令帛白。蛤，今海旁有焉。○欄，音練，又來踐反，或音蘭。渥，烏豆反。蜃，常軫反。繒，似陵反。菅，古顔反。湛，子濳反。冠，古亂反。屨，九具反。魁，苦廻反。拊，方于反。蛤，古盍反。粉，如字，又方問反。"
                },
                {
                    "paragraph": "淸其灰而盝之，而揮之，",
                    "zhushu": "淸，澄也。於灰澄而出盝睎之，睎而揮去其蜃。○盝，音鹿。揮，音輝。去，起吕反。"
                },
                {
                    "paragraph": "而沃之，而盝之，而𡍼之，而宿之。",
                    "zhushu": "更渥淳之。"
                },
                {
                    "paragraph": "明日，沃而盝之。",
                    "zhushu": "朝更沃，至夕盝之。又更沃，至旦盝之。亦七日如漚絲也。○朝，張遥反。"
                },
                {
                    "paragraph": "晝暴諸日，夜宿諸井，七日七夜，是謂水涷。",
                    "zhushu": ""
                }
            ]
        },
        {
            "name": "冬官考工記下第十二",
            "paragraphs": [
                {
                    "paragraph": "冬官考工記下第十二",
                    "zhushu": "",
                    "type": 1
                },
                {
                    "paragraph": "玉人之事，鎭圭尺有二寸，天子守之；命圭九寸，謂之桓圭，公守之；命圭七寸，謂之信圭，侯守之；命圭七寸，謂之躬圭，伯守之。",
                    "zhushu": "命圭者，王所命之圭也，朝覲執焉，居則守之。子守穀璧，男守蒲璧，不言之者，闕耳。故書或云“命圭五寸，謂之躬圭”。杜子春云：“當爲七寸。”玄謂五寸者，璧文之闕亂存焉。○信，音身。朝，直遥反。下皆同。"
                },
                {
                    "paragraph": "天子執冒四寸，以朝諸侯。",
                    "zhushu": "名玉曰冒者，言德能覆蓋天下也。四寸者，方以尊接卑，以小爲貴。"
                },
                {
                    "paragraph": "天子用全，上公用龍，侯用瓚，伯用將。",
                    "zhushu": "鄭司農云：“全，純色也。龍，當爲尨，尨謂雜色。”玄謂全，純王也。瓚，讀爲𩜾□之□。龍、瓚、將，皆雜名也。卑者下尊，以輕重爲差。玉多則重，石多則輕。公、侯四玉一石，伯、子、男三玉二石。○龍，莫江反。瓚，才旱反。下同。將，如字，又音陽。𩜾，之然反。□，作旦反。下，遐嫁反。"
                },
                {
                    "paragraph": "繼子男執皮帛。",
                    "zhushu": "謂公之孤也。見禮次子男，贄用束帛，而以豹皮表之爲飾。天子之孤，表帛以虎皮。此說玉及皮帛者，遂言見天子之用贄。○見，賢遍反，下同。"
                },
                {
                    "paragraph": "天子圭中必。",
                    "zhushu": "必，讀如鹿車縪之縪，謂以組約其中央，爲執之以備失隊。○必，府結反，又如字。縪，府結反，又音畢。組約，如字，又阿駿反。爲，于僞反。隊，直𩔖反。"
                },
                {
                    "paragraph": "四圭尺有二寸，以祀天。",
                    "zhushu": "郊天，所以禮其神也。典瑞職曰：“四圭有邸，以祀天，旅上帝。”○邸，丁禮反，又音帝，下文同。"
                },
                {
                    "paragraph": "大圭長三尺，杼上，終葵首，天子服之。",
                    "zhushu": "王所搢大圭也，或謂之珽。終葵，椎也，爲椎於其杼上，明無所屈也。杼，閷也。相玉書曰：“珽玉六寸，明自炤。”○杼，直吕反。珽，他頂反。椎，直追反，下同。閷，色界反，又色例反。相，息亮反。炤，音昭。"
                },
                {
                    "paragraph": "土圭尺有五寸，以致日，以土地。",
                    "zhushu": "致日，度景至不。夏日至之景尺有五寸，冬日至之景丈有三尺。土，猶度也，建邦國以度其地而制其域。○度，待洛反，下同。"
                },
                {
                    "paragraph": "祼圭尺有二寸，有瓚，以祀廟。",
                    "zhushu": "祼之言灌也，或作淉，或作果。祼，謂始獻酌奠也。瓚，如盤，其柄用圭，有流前注。○祼，古亂反。注“淉”“果”皆同。"
                },
                {
                    "paragraph": "琬圭九寸而繅，以𧰼德。",
                    "zhushu": "琬，猶圜也，王使之瑞節也。諸侯有德，王命賜之，使者執琬圭以致命焉。繅，藉也。○琬，於阮反。繅，音早。使，所吏反，下同。藉，慈夜反。"
                },
                {
                    "paragraph": "琰圭九寸，判規，以除慝，以易行。",
                    "zhushu": "凡圭，琬上寸半。琰圭，琰半以上，又半爲瑑飾。諸侯有爲不義，使者征之，執以爲瑞節也。除慝，誅惡逆也。易行，去煩苛。○琰，餘冉反。慝，吐得反。易，以豉反，又音亦。行，下孟反，注同。上，時掌反。瑑，直轉反。去，起吕反。苛，音何。"
                },
                {
                    "paragraph": "璧羡度尺，好三寸，以爲度。",
                    "zhushu": "鄭司農云：“羡，徑也。好，璧孔也。爾雅曰：‘肉倍好謂之璧，好倍肉謂之瑗，肉好若一謂之環。’”玄謂羡，猶延，其袤一尺而廣狹焉。○羡，以善反，又音賤。好，呼報反，又呼老反，注同。肉，柔又、柔育二反，下同。瑗，于眷反，又于願反。袤，音茂。"
                },
                {
                    "paragraph": "圭璧五寸，以祀日月星辰。",
                    "zhushu": "禮其神也。圭，其邸爲璧，取殺於上帝。"
                },
                {
                    "paragraph": "璧琮九寸，諸侯以饗天子。",
                    "zhushu": "饗，獻也。聘禮：“饗君以璧，饗夫人以琮。”○琮，才宗反。"
                },
                {
                    "paragraph": "穀圭七寸，天子以聘女。",
                    "zhushu": "納徵加於束帛。"
                },
                {
                    "paragraph": "大璋、中璋九寸，邊璋七寸，射四寸，厚寸，黃金勺，靑金外，朱中，鼻寸，衡四寸，有繅，天子以巡守，宗祝以前馬。",
                    "zhushu": "射，琰出者也。勺，故書或作約，杜子春云：“當爲勺，謂酒尊中勺也。”鄭司農云：“鼻，謂勺龍頭鼻也。衡，謂勺柄龍頭也。”玄謂鼻，勺流也。凡流皆爲龍口也。衡，古文橫，假借字也。衡，謂勺徑也。三璋之勺，形如圭瓚。天子巡守，有事山川，則用灌焉。於大山川則用大璋，加文飾也。於中山川用中璋，殺文飾也。於小山川用邉璋，半文飾也。其祈沈以馬，宗祝亦執勺以先之。禮，王過大山川，則大祝用事焉。將有事於四海山川，則校人飾黃駒。○射，食亦反，注及下同。勺，上灼反，注同。衡，音橫。祈，如字，又居綺反。大，音泰。校，戸教反。"
                },
                {
                    "paragraph": "大璋亦如之，諸侯以聘女。",
                    "zhushu": "亦納徵加於束帛也。大璋者，以大璋之文飾之也。亦如之者，如邉璋七寸，射四寸。"
                },
                {
                    "paragraph": "瑑圭璋八寸，璧琮八寸，以覜聘。",
                    "zhushu": "瑑，文飾也。覜，視也。聘，問也。衆來曰覜，特來曰聘。聘禮曰：“凡四器者，唯其所寶，以聘可也。”○覜，吐弔反。"
                },
                {
                    "paragraph": "牙璋、中璋七寸，射二寸，厚寸，以起軍旅，以治兵守。",
                    "zhushu": "二璋皆有鉏牙之飾於琰側。先言牙璋有文飾也。○鉏，側魚反，又徐加反。"
                },
                {
                    "paragraph": "駔琮五寸，宗后以爲權。",
                    "zhushu": "駔讀爲組，以組繫之，因名焉。鄭司農云：“以爲稱錘，以起量。”○組，音祖。稱，尺證反。錘，直僞反，又直危反。"
                },
                {
                    "paragraph": "大琮十有二寸，射四寸，厚寸，是謂內鎭，宗后守之。",
                    "zhushu": "如王之鎭圭也。射，其外徂牙。"
                },
                {
                    "paragraph": "駔琮七寸，鼻寸有半寸，天子以爲權。",
                    "zhushu": "鄭司農云：“以爲權，故有鼻也。”"
                },
                {
                    "paragraph": "兩圭五寸有邸，以祀地，以旅四望。",
                    "zhushu": "邸，謂之柢，有邸，僢共本也。○柢，音帝。僢，昌絹反。"
                },
                {
                    "paragraph": "瑑琮八寸，諸侯以享夫人。",
                    "zhushu": "獻於所朝聘君之夫人也。"
                },
                {
                    "paragraph": "案十有二寸，棗㮚十有二列，諸侯純九，大夫純五，夫人以勞諸侯。",
                    "zhushu": "純，猶皆也。鄭司農云：“案，玉案也。夫人，天子夫人。”玄謂案，玉飾案也。夫人，王后也。記時諸侯僭稱王，而夫人之號不别，是以同王后於夫人也。王案十二以爲列，王后勞朝諸侯皆九列，聘大夫皆五列，則十有二列者，勞二王之後也。棗㮚實於器，乃加於案。聘禮曰：“夫人使下大夫勞以二竹簋方，玄被纁裏，有蓋，其實棗烝㮚檡，兼執之以進。”○勞，力報反，注同。被，皮寄反。"
                },
                {
                    "paragraph": "璋邸射，素功，以祀山川，以致稍餼。",
                    "zhushu": "邸射，剡而出也。致稍餼，造賔客納禀食也。鄭司農云：“素功，無瑑飾也。”餼或作氣，杜子春云：“當爲餼。”○造，七報反。",
                    "type": 2
                },
                {
                    "paragraph": "楖人。",
                    "zhushu": "闕。",
                    "type": 2
                },
                {
                    "paragraph": "雕人。",
                    "zhushu": "闕。",
                    "type": 2
                },
                {
                    "paragraph": "磬氏爲磬，倨句一矩有半。",
                    "zhushu": "必先度一矩爲句，一矩爲股，而求其弦。旣而以一矩有半觸其弦，則磬之倨句也。磬之制有大小，此假矩以定倨句，非用其度耳。○倨，音據。句，音鉤，又如字。度，待洛反。"
                },
                {
                    "paragraph": "其博爲一，",
                    "zhushu": "博，謂股博也。博，廣也。"
                },
                {
                    "paragraph": "股爲二，鼓爲三。參分其股博，去一以爲鼓博；參分其鼓博，以其一爲之厚。",
                    "zhushu": "鄭司農云：“股，磬之上大者。鼓，其下小者，所當擊者也。”玄謂股外面，鼓內面也。假令磬鼓廣四寸半者，股長九寸也，鼓廣二寸，長尺三寸半，厚一寸。○去，起吕反。令，力呈反。後皆同。"
                },
                {
                    "paragraph": "已上則摩其旁，",
                    "zhushu": "鄭司農云：“磬聲大半，則摩鑢其旁。”玄謂大上，聲淸也。薄而廣則濁。○上，時掌反，注同。大，音泰，又他賀反，下同。鑢，音慮。"
                },
                {
                    "paragraph": "已下則摩其耑。",
                    "zhushu": "大下，聲濁也。短而厚則淸。○耑，音端，又音穿。",
                    "type": 2
                },
                {
                    "paragraph": "矢人爲矢，鍭矢叄分，茀矢叄分，一在前，二在後。",
                    "zhushu": "叄，訂之而平者，前在鐡重也。司弓矢職茀當爲殺。鄭司農云：“一在前，謂箭槀中鐡莖居叄分殺一以前。”○鍭，音候，又音侯。茀，音殺，色㸃反，又色例反，又音拂。訂，音亭，又當定反。槀，古老反，下同。"
                },
                {
                    "paragraph": "兵矢、田矢五分二在前，三在後。",
                    "zhushu": "鐡差短小也。兵矢，謂杠矢、絜矢也，此二矢亦可以田。田矢，謂矰矢。○絜，苦結反，又音結。矰，音增。"
                },
                {
                    "paragraph": "殺矢七分，三在前，四在後。",
                    "zhushu": "鐡又差短小也。司弓矢職：“殺，當爲茀。”○殺，依注爲“茀”，又符弗反，又音拂。"
                },
                {
                    "paragraph": "叄分其長而殺其一，",
                    "zhushu": "矢槀長三尺，殺其前一尺，令趣鍭也。○殺，色界反，注下皆同。趣，七喻反，一音促。鍭，子木反，或七木反。"
                },
                {
                    "paragraph": "五分其長而羽其一。",
                    "zhushu": "羽者六寸。○羽，于付反，注及下同。"
                },
                {
                    "paragraph": "以其笴厚爲之羽深。",
                    "zhushu": "笴，讀爲槀，謂矢幹，古文假借字。厚之數未聞。○苛，古老反，下“相苛”同。"
                },
                {
                    "paragraph": "水之以辯其隂陽，",
                    "zhushu": "辯，猶正也，隂沈而陽浮。○辯，皮勉反，又方勉反。"
                },
                {
                    "paragraph": "夾其隂陽以設其比，夾其比以設其羽，",
                    "zhushu": "夾其隂陽者，弓矢比在槀兩旁，弩矢比在上下，設羽於四角。鄭司農云：“比，謂括也。”○夾，古洽反，又古恊反。比，毗志反，下及注同。"
                },
                {
                    "paragraph": "參分其羽以設其刃，",
                    "zhushu": "刃二寸。"
                },
                {
                    "paragraph": "則雖有疾風，亦弗之能憚矣。",
                    "zhushu": "故書憚或作但。鄭司農云：“讀當爲憚之以威之憚，謂風不能驚憚箭也。”○憚，音怛，都逹反，或直旦反，又直丹反。"
                },
                {
                    "paragraph": "刃長寸，圍寸，鋌十之，重三垸。",
                    "zhushu": "刃長寸，脫“二”字，鋌一尺。○鋌，直頂反。垸，音丸。"
                },
                {
                    "paragraph": "前弱則俛，後弱則翔，中弱則紆，中強則揚。羽豐則遲，羽殺則趮。",
                    "zhushu": "言幹羽之病，使矢行不正。俛，低也。翔，迴顧也。紆，曲也。揚，飛也。豐，大也。趮，旁掉也。○趮，音躁，子到反，又色到反。掉，徒弔反。"
                },
                {
                    "paragraph": "是故夾而揺之，以眡其豐殺之節也。",
                    "zhushu": "今人以指夾矢儛衞是也。○揺，羊招反。"
                },
                {
                    "paragraph": "橈之，以眡其鴻殺之稱也。",
                    "zhushu": "橈榒其幹。○橈，乃孝反。稱，尺證反。榒，女角反。"
                },
                {
                    "paragraph": "凡相笴，欲生而摶，同摶欲重，同重節欲疏，同疏欲㮚。",
                    "zhushu": "相，猶擇也。生，謂無瑕蠹也。摶，讀如摶黍之摶，謂圜也。鄭司農云：“欲㮚，欲其色如㮚也。”○相，息亮反，注同。摶，徒丸反。蠹，丁故反。",
                    "type": 2
                },
                {
                    "paragraph": "陶人爲甗，實二鬴，厚半寸，脣寸。盆，實二鬴，厚半寸，脣寸。甑，實二鬴，厚半寸，脣寸，七穿。",
                    "zhushu": "量六斗四升曰鬴。鄭司農云：“甗，無底甑。”○甗，魚輦反，又音言，又魚建反，又魚□反，一音彦。鬴，音輔。"
                },
                {
                    "paragraph": "鬲，實五觳，厚半寸，脣寸。庾，實二觳，厚半寸，脣寸。",
                    "zhushu": "鄭司農云：“觳，讀爲斛，觳受三升，聘禮記有斛。”玄謂豆實三而成觳，則觳受斗二升。庾，讀如“請益與之庾”之庾。○鬲，音歷。觳，音斛。",
                    "type": 2
                },
                {
                    "paragraph": "旊人爲簋，實一觳，崇尺，厚半寸，脣寸。豆實三而成觳，崇尺。",
                    "zhushu": "崇，高也。豆實四升。○旊，方往反。"
                },
                {
                    "paragraph": "凡陶旊之事，髺墾薛暴不入市。",
                    "zhushu": "爲其不任用也。鄭司農云：“髺讀爲刮。薛，讀爲藥黄蘖之蘖。暴讀爲剥。”玄謂髺讀爲跀。墾，頓傷也。薛，破裂也。暴，墳起不堅致也。○髺，音刮。墾，苦振反。薛，卜革反，又薄駁反，注同。暴，音剥，又音雹，或蒲到反。爲，于僞反。任，音壬。跀，音月，或五刮反，一音兀，又五活反。墳，扶枌反。致，直致反。"
                },
                {
                    "paragraph": "器中膞，豆中縣。",
                    "zhushu": "膞，讀如車輇之輇。旣拊泥而轉其均，樹膞其側，以儗度端其器也。縣，縣繩正豆之柄。○中，丁仲反，下同。膞，市專反，注“輇”同。縣，音玄，後皆放此。拊，音附，又方附反。樹，音樹。儗，疑紀反。度，待洛反。"
                },
                {
                    "paragraph": "膊崇四尺，方四寸。",
                    "zhushu": "凡器高於此，則垺不能相勝，厚於此，則火氣不交，因取式焉。○垺，芳符反，又普𢌞反。勝，音升。",
                    "type": 2
                },
                {
                    "paragraph": "梓人爲筍虡。",
                    "zhushu": "樂器所縣，橫曰筍，植曰虡。鄭司農云：“筍，讀爲竹筍之筍。”○筍，息允反。虡，音巨。植，直吏反，又時力反。"
                },
                {
                    "paragraph": "天下之大獸五：脂者，膏者，臝者，羽者，鱗者。",
                    "zhushu": "脂，牛羊屬。膏，豕屬。臝者，謂虎、豹、𧴀、螭爲獸淺毛者之屬。羽，鳥屬。鱗，龍虵之屬。○臝，力果反，下同。𧴀，音毗。螭，勑知反。"
                },
                {
                    "paragraph": "宗廟之事，脂者、膏者以爲牲，",
                    "zhushu": "致美味也。"
                },
                {
                    "paragraph": "臝者、羽者、鱗者以爲筍虡。",
                    "zhushu": "貴野聲也。"
                },
                {
                    "paragraph": "外骨、內骨，郤行、仄行、連行、紆行，以脰鳴者，以注鳴者，以旁鳴者，以翼鳴者，以股鳴者，以胷鳴者，謂之小蟲之屬，以爲雕琢。",
                    "zhushu": "刻畫祭器，博庶物也。外骨，龜屬。內骨，蟞屬。郤行，螾衍之屬。仄行，蟹屬。連行，魚屬。紆行，虵屬。脰鳴，鼃黽屬。注鳴，精列屬。旁鳴，蜩蜺屬。翼鳴，發皇屬。股鳴，蚣蝑動股屬。胷鳴，榮原屬。○郤，羗略反，又去逆反。仄，音側。紆，乙俱反，又香于反。脰，音豆。注，陟义反，又都豆反，一音之樹反。𤥨，丁角反。蟞，必滅反。螾，羊忍反。衍，如字。鼃，戶媧反。黽，其幸反。蜩，音條。蜺，五𠔃反，又五歷反，又五結反。蚣，思容反。蝑，思餘反，又思吕反。榮原，如字。"
                },
                {
                    "paragraph": "厚脣弇口，出目短耳，大胷燿後，大體短脰，若是者謂之臝屬。𢘆有力而不能走，其聲大而宏。有力而不能走，則於任重宜；聲大而宏，則於鍾宜。若是者以爲鍾虡，是故擊其所縣，而由其虡鳴。",
                    "zhushu": "燿讀爲哨，頎小也。鄭司農云：“宏，讀爲紘綖之紘，謂聲音大也。由，若也。”○弇，於檢反。燿，所敎反，又羊肖反。哨，音稍，又蘇堯反。頎，音傾，一音懇。"
                },
                {
                    "paragraph": "銳喙决吻，數目顅脰，小體騫腹，若是者謂之羽屬，𢘆無力而輕，其聲淸陽而逺聞。無力而輕，則於任輕宜；其聲淸陽而逺聞，於磬宜。若是者以爲磬虡，故擊其所縣，而由其虡鳴。",
                    "zhushu": "吻，口腃也。顅，長脰貌，故書顅或作牼。鄭司農云：“牼，讀爲鬝頭無髪之鬝。”○銳，況廢反，一音昌銳反。決，如字，又烏穴反。吻，無憤反，又亡粉反。數，音促，又粗角反。顅，苦顔反，又楷田反，又古慳反，又戶弔反。聞，音問，下同。腃，音權。牼，苦顔反，又客田反，一音工定反。鬝，苦顔反，或苦瞎反，一音枯曷反。"
                },
                {
                    "paragraph": "小首而長，搏身而鴻，若是者謂之鱗屬，以爲筍。",
                    "zhushu": "摶，圜也。鴻，傭也。○摶，徒丸反。傭，勑龍反。"
                },
                {
                    "paragraph": "凡攫閷援𥵼之𩔖，必深其爪，出其目，作其鱗之而。",
                    "zhushu": "謂筍虞之獸也。深，猶藏也。作，猶起也。之而，煩𩑔也。○攫，其博反，舊居碧反，又九夫反。閷，色界反，又色例反。援，音𡊮。𥵼，音筮。𩑔，口忽反，又古本反，又其墾反，一音苦紇反，又音混。"
                },
                {
                    "paragraph": "深其爪，出其目，作其鱗之而，則於眡必撥爾而怒。苟撥爾而怒，則於任重宜，且其匪色必似鳴矣。",
                    "zhushu": "匪，采貌也。故書撥作廢，匪作飛。鄭司農云：“廢讀爲撥，飛讀爲匪，以似爲發。”○撥，必末反，又蒲末反。匪，芳鬼反，注下同。"
                },
                {
                    "paragraph": "爪不深，目不出，鱗之而不作，則必穨爾如委矣。苟穨爾如委，則加任焉，則必如將廢措，其匪色必似不鳴矣。",
                    "zhushu": "措，猶頓也。故書措作厝，杜子春云：“當爲措。”○穨，如字，又湯過反。措，七故反，注同。厝，音錯，士洛反，又七故反。",
                    "type": 2
                },
                {
                    "paragraph": "梓人爲飲器，勺一升，爵一升，觚三升。獻以爵而酬以觚，一獻而三酬，則一豆矣。",
                    "zhushu": "勺，尊升也。觚、豆，字聲之誤，觚當爲觶，豆當爲斗。○勺，土灼反，注同。觚，之豉反，下同。豆，多口反。觚豆，音孤。"
                },
                {
                    "paragraph": "食一豆肉，飲一豆酒，中人之食也。",
                    "zhushu": "一豆酒，又聲之誤，當爲斗。"
                },
                {
                    "paragraph": "凡試梓飲器，鄉衡而實不盡，梓師罪之。",
                    "zhushu": "鄭司農云：“梓師罪也。衡，謂麋衡也。曲禮‘執君器齊衡’。”玄謂衡，平也。平爵鄉口酒不盡，則梓人之長罪於梓人焉。○鄉，許亮反，注同。長，丁丈反。",
                    "type": 2
                },
                {
                    "paragraph": "梓人爲𠋫，廣與崇方，參分其廣而鵠居一焉。",
                    "zhushu": "崇，高也。方，猶等也。高廣等者，謂侯中也。天子射禮，以九爲節，侯道九十弓，弓二寸以爲侯中，高廣等，則天子侯中丈八尺，諸侯於其國亦然。鵠，所射也，以皮爲之，各如其侯也。居侯中叄分之一，則此鵠方六尺。唯大射以皮飾候。大射者，將祭之射也。其餘有賔射、燕射。○分，方云反。鵠，古篤反。射，食亦反，下同。"
                },
                {
                    "paragraph": "上兩个，與其身三，下兩个半之。",
                    "zhushu": "鄭司農云：“兩个，謂布可以維持侯者也。上方兩枚與身三，設身廣一丈，兩个各一丈，凡爲三丈。下兩个半之，傅地，故短也。”玄謂个，讀若齊人愶幹之幹。上个、下个，皆謂舌也。身，躬也。鄉射禮記曰：“倍中以爲躬，倍躬以爲左右舌，下舌半上舌。”然則九節之侯，身三丈六尺，上个七丈二尺，下个五丈四尺。其制，身夾中，个夾身，在上下各一幅。此侯凡用布三十六丈。言上个與其身三者，明身居一分，上个倍之耳，亦爲下个半上个出也。个或謂之舌者，取其出而左右也。侯制上廣下狹，蓋取象於人也。張臂八尺，張足六尺，是取象率焉。○个，古旦反，下及注同。傅，音附。愶，力荅反。爲，于僞反。率，音𩔖，又音律。"
                },
                {
                    "paragraph": "上綱與下綱出舌尋，縜寸焉。",
                    "zhushu": "綱，所以繫侯於植者也。上下皆出舌一尋者，亦人張手之節也。鄭司農云：“綱，連侯繩也。縜，籠綱者。縜，讀爲竹中皮之縜。舌，維持侯者。”○縜，于貧反，或尤粉反，又侯大反，一音古犬反。植，直吏反。籠，鹿工反。"
                },
                {
                    "paragraph": "張皮侯而棲鵠，則春以功；",
                    "zhushu": "皮侯，以皮所飾之𠋫。司裘職曰：“王大射，則共虎侯、熊侯、豹侯，設其鵠。”謂此侯也。春讀爲蠢。蠢，作也，出也。天子將祭，必與諸侯群臣射，以作其容體，出其合於禮樂者，與之事鬼神焉。○捿，音西。春，出𠃔反。"
                },
                {
                    "paragraph": "張五采之侯，則逺國屬；",
                    "zhushu": "五采之侯，謂以五采畫正之侯也。射人職曰：“以射法治射儀，王以六耦射三𠋫，三獲三容，樂以騶虞，九節五正。”下曰：“若王大射，則以貍歩張三侯。”明此五正之侯，非大射之侯明矣。其職又曰：“諸侯在朝，則皆北面。”逺國屬者，若諸侯朝會，王張此侯與之射，所謂賔射也。正之方外如鵠，內二尺。五采者，內朱，白次之，蒼次之，黃次之，黑次之。其侯之飾，又以五采畫雲氣焉。○正，音征，下同。獲，如字，或音胡化反。"
                },
                {
                    "paragraph": "張獸侯，則王以息燕。",
                    "zhushu": "獸侯，畫獸之侯也。鄉射記曰：“凡侯，天子熊侯，白質；諸侯麋侯，赤質；大夫布侯，畫以虎、豹；士布侯，畫以鹿、豕。凡畫者丹質。”是獸侯之差也。息者，休農息老物也。燕，謂勞使臣，若與羣臣閒暇飲酒而射。○勞，力報反。使，色吏反。"
                },
                {
                    "paragraph": "祭侯之禮，以酒脯醢。",
                    "zhushu": "謂司馬實爵而獻獲者于侯，薦脯醢折俎，獲者執以祭侯。○折，之設反。"
                },
                {
                    "paragraph": "其辭曰：“惟若寧侯，",
                    "zhushu": "若，猶女也。寧，安也。謂先有功德，其鬼有神。○女，音汝，下同。"
                },
                {
                    "paragraph": "毋或若女不寧侯，不屬于王所，故抗而射女，",
                    "zhushu": "或，有也。若，如也。屬，猶朝會也。抗，舉也，張也。○毋，音無。"
                },
                {
                    "paragraph": "強飲強食，詒女曾孫諸侯百福。”",
                    "zhushu": "詒，遺也。曾孫諸侯，謂女後世爲諸侯者。○強，其丈反，下同。詒，羊之反，又羊志反。遺，唯季反。",
                    "type": 2
                },
                {
                    "paragraph": "廬人爲廬器，戈秘六尺有六寸，殳長尋有四尺，車㦸常，酋矛常有四尺，夷矛三尋。",
                    "zhushu": "秘，猶柄也。八尺曰尋，倍尋曰常。酋、夷，長短名。酋之言猶也，酋近夷長矣。○廬，力吳反，下同。秘，音祕。殳，音殊。酋，在由反。遒，在由反，或子由反，又慈有反。"
                },
                {
                    "paragraph": "凡兵無過三其身，過三其身，弗能用也，而無己，又以害人。",
                    "zhushu": "人長八尺，與尋齊，進退之度三㝷，用兵力之極也，而無已，不徒止耳。"
                },
                {
                    "paragraph": "故攻國之兵欲短，守國之兵欲長。攻國之人衆，行地逺，食飲饑，且渉山林之阻，是故兵欲短；守國之人寡，食飲飽，行地不逺，且不渉山林之阻，是故兵欲長。",
                    "zhushu": "言罷羸宜短兵，壯徤宜長兵。○罷，音皮。羸，劣皮反。"
                },
                {
                    "paragraph": "凡兵，句兵欲無彈，刺兵欲無蜎，是故句兵椑，刺兵搏。",
                    "zhushu": "句兵，戈㦸屬。刺兵，矛屬。故書彈或作但，蜎或作絹。鄭司農云：“但，讀爲彈丸之彈，彈，謂掉也。絹，讀爲悁色之悁，悁，謂撓也。椑，讀爲鼓鼙。”玄謂蜎，亦掉也，謂若井中蟲蜎之蜎。齊人謂柯斧柄爲椑，則椑，隨圜也。搏，圜也。○句，俱具反，又音鉤，下同。彈，徒且反，注同。刺，七賜反，注同。蜎，於全反，又於兖反，又烏犬、烏玄二反，或巨兖反。椑，薄𠔃反。摶，徒丸反。掉，徒弔反。悁，烏玄反。撓，乃教反，下同。蟲蜎，巨兖反。隋，他果反。圜，音圓。"
                },
                {
                    "paragraph": "𣪠兵同強，舉圍欲細，細則校；刺兵同強，舉圍欲重，重欲傳人，傳人則密，是故侵之。",
                    "zhushu": "改句言𣪠，容殳無刅。同強，上下同也。舉，謂手所操。鄭司農云：“校，讀爲絞而婉之絞。重欲傳人，謂矛柄之大者在人手中者，侵之能敵也。”玄謂校，疾也。傳，近也。密，審也，正也。人手操細以𣪠則疾，操重以刺則正。然則爲矜，句兵堅者前後，刺兵堅者在前。○校，古飽反，又侯巧反。傅，音附，下及注同。操，七曹反。絞，古飽反。矜，巨巾反，下同。"
                },
                {
                    "paragraph": "凡爲殳，五分其長，以其一爲之被而圍之。參分其圍，去一以爲晉圍；五分其晉圍，去一以爲首圍。凡爲酋矛，參分其長，二在前、一在後而圍之。五分其圍，去一以爲晉圍；參分其晉圍，去一以爲刺圍。",
                    "zhushu": "被，把中也。圍之，圜之也，大小未聞。凡矜八觚。鄭司農云：“晉謂矛㦸下銅鐏也，刺謂矛刃胷也。”玄謂晉讀如“王搢大圭”之搢，矜，所捷也。首，殳上鐏也。爲戈㦸之矜，所圍如殳。夷矛，如酋矛。○被，皮義反，注同。去，起吕反，下同。晉，如字，又音箭。把，音覇。鐏，存悶反，又子悶反。捷，初洽反。"
                },
                {
                    "paragraph": "凡試廬事，置而摇之，以眡其蜎也，炙諸牆，以眡其橈之均也。橫而摇之，以眡其勁也。",
                    "zhushu": "置，猶樹也。炙，猶柱也。以柱兩牆之間，輓而內之，本末勝負可知也。正於牆，牆歰。○置，如字，又直吏反。灸，音救。柱，知主反，下同。輓，音晩。歰，所立反。"
                },
                {
                    "paragraph": "六建旣備，車不反覆，謂之國工。",
                    "zhushu": "六建，五兵與人也。反覆，猶軒輖。○覆，芳服反，注同。輖，音周。",
                    "type": 2
                },
                {
                    "paragraph": "匠人建國，",
                    "zhushu": "立王國若邦國者。"
                },
                {
                    "paragraph": "水地以縣，",
                    "zhushu": "於四角立植，而縣以水，望其高下。高下旣定，乃爲位，而平地。"
                },
                {
                    "paragraph": "置𣙗以縣，眡以景。",
                    "zhushu": "故書𣙗或作弋。杜子春云：“𣙗當爲弋，讀爲杙。”玄謂𣙗，古文臬假借字。於所平之地中央，樹八尺之臬，以縣正之，眡之以其景，將以正四方也。爾雅曰：“在牆者謂之杙，在地者謂之臬。”○𣙗，魚列反，注臬同。弋，以職反，下杙司。"
                },
                {
                    "paragraph": "爲規，識日出之景與日入之景，",
                    "zhushu": "日出日入之景，其端在東西，正也。又爲規以識之者，爲其難審也。自日出而畫其景端，以至日入，旣則爲規測景，兩端之內，規之規之交，乃審也。度兩交之間，中屈之以指臬，則南北正。○爲其，干僞反。度，待洛反。"
                },
                {
                    "paragraph": "晝參諸日中之景，夜考之極星，以正朝夕。",
                    "zhushu": "曰中之景，最短者也。極星，謂北辰。○朝，如字。",
                    "type": 2
                },
                {
                    "paragraph": "匠人營國，方九里，旁三門。",
                    "zhushu": "營，謂丈尺其大小。天子十二門，通十二子。"
                },
                {
                    "paragraph": "國中九經九緯，經涂九軌，",
                    "zhushu": "國中，城內也。經緯，謂涂也。經緯之涂，皆容方丸軌。軌，謂轍廣，乘車六尺六寸，旁加七寸，凡八尺，是爲轍廣。九軌積七十二尺，則此涂十二步也。旁加七寸者，輻內二寸半，輻廣三寸半，綆三分寸之二，金轄之間三分寸之一。○涂，音塗。綆，方頴反。轄，胡瞎反。"
                },
                {
                    "paragraph": "左祖右社，面朝後市，",
                    "zhushu": "王宫所居也。祖，宗廟。面，猶鄉也，王宫當中經之涂也。○鄉，許亮反。"
                },
                {
                    "paragraph": "市朝一夫。",
                    "zhushu": "方各百步。"
                },
                {
                    "paragraph": "夏后氏世室，堂修二七，廣四修一，",
                    "zhushu": "世室者，宗廟也。魯廟有世室，牲有白牝，此用先王之禮。修，南北之深也。夏度以步，令堂修十四步，其廣益以四分修之一，則堂廣十七步半。"
                },
                {
                    "paragraph": "五室，三四步，三四尺，",
                    "zhushu": "堂上爲五室，象五行也。三四步，室方也。四三尺，以益廣也。木室於東北，火室於東南，金室於西南，水室於西北，其方皆三步，其廣益之以三尺。土室於中央，方四步，其廣益之以四尺。此五室居堂，南北六丈，東西七丈。"
                },
                {
                    "paragraph": "九階，",
                    "zhushu": "南面三，三面各二。"
                },
                {
                    "paragraph": "四旁兩夾窻，",
                    "zhushu": "窻𦔳戸爲明，毎室四戶八窻。○夾，古白反，又古恊反。窻，戶江反，一音忽。"
                },
                {
                    "paragraph": "白盛，",
                    "zhushu": "蜃灰也。盛之言成也，以蜃灰堊牆，所以飾成宫室。○蜃，常軫反。堊，烏路反，又烏洛反。"
                },
                {
                    "paragraph": "門堂三之二，",
                    "zhushu": "門堂，門厠之堂，取數於正堂。令堂如上制，則門堂南北九步二尺，東西十一步四尺。爾雅曰：“門側之堂謂之塾。”○塾，音孰，又音育。"
                },
                {
                    "paragraph": "室三之一。",
                    "zhushu": "兩室與門各居一分。"
                },
                {
                    "paragraph": "殷人重屋，堂脩七尋，堂崇三尺，四阿重屋。",
                    "zhushu": "重屋者，王宫正堂若大寢也。其脩七尋五尺、六尺，放夏周，則其廣九尋七丈二尺也。五室各二尋。崇，高也。四阿，若今四柱屋。重屋，復笮也。○重，直龍反，下注同。放，方徃反。復，音福。笮，側白反。"
                },
                {
                    "paragraph": "周人明堂，度九尺之筵，東西九筵，南北七筵，堂崇一筵，五室，凡室二筵。",
                    "zhushu": "明堂者，明政教之堂。周度以筵，亦王者相改。周堂高九尺，殷三尺，則夏一尺矣，相參之數。禹卑宫室，謂此一尺之堂與？此三者或舉宗廟，或舉王寢，或舉明堂，互言之，以明其同制。○度，直路反，又待洛反，下及注同。卑，如字，又音婢。與，音餘。"
                },
                {
                    "paragraph": "室中度以几，堂上度以筵，宫中度以尋，野度以步，涂度以軌。",
                    "zhushu": "周文者，各因物宜爲之數。室中舉謂四璧之內。"
                },
                {
                    "paragraph": "廟門容大扄七个，",
                    "zhushu": "大扄，牛𪔂之扃，長三尺，每扃爲一个，七个二丈一尺。○扄，古熒反。个，古賀反。注及下同。"
                },
                {
                    "paragraph": "闈門容小扄參个，",
                    "zhushu": "廟中之門曰闈。小扄，膷𪔂之扄，長二尺。參个，六尺。○闈，音韋，又音暉。膷，音香。"
                },
                {
                    "paragraph": "路門不容乘車之五个，",
                    "zhushu": "路門者，大寢之門。乘車廣六尺六寸，五个三丈三尺。言不容者，是兩門乃容之。兩門乃容之，則此門半之，丈六尺五寸。"
                },
                {
                    "paragraph": "應門二徹參个。",
                    "zhushu": "正門謂之應門，謂廟門也。二徹之內八尺，三个二丈四尺。"
                },
                {
                    "paragraph": "內有九室，九𡣕居之。外有九室，九卿朝焉。",
                    "zhushu": "內，路寢之裏也。外，路門之表也。九室，如今朝堂諸曹治事處。九𡣕，掌婦學之法以教九御。六卿三孤爲九卿。"
                },
                {
                    "paragraph": "九分其國以爲九分，九卿治之。",
                    "zhushu": "九分其國，分國之職也。三孤佐三公論道，六卿治六官之屬。"
                },
                {
                    "paragraph": "王宮門阿之制五雉，宮隅之制七雉，城隅之制九雉。",
                    "zhushu": "阿，棟也。宮隅、城隅，謂角浮思也。雉長三丈，高一丈。度高以高，度廣以廣。○浮思，並如字。高，古報反，後放此。度，待洛反，下同。"
                },
                {
                    "paragraph": "經涂九軌，環涂七軌，野涂五軌。",
                    "zhushu": "廣狹之差也。故書環或作轘，杜子春云：“當爲環。環涂，謂環城之道。”○環，如字，又戶串反。轘，戸關反。"
                },
                {
                    "paragraph": "門阿之制以爲都城之制，",
                    "zhushu": "都，四百里外距五百里，王子弟所封。其城隅高五丈，宮隅、門阿皆三丈。"
                },
                {
                    "paragraph": "宮隅之制以爲諸侯之城制。",
                    "zhushu": "諸侯，畿以外也。其城隅制高七丈，宮隅、門阿皆五丈。禮器曰：“天子諸侯臺門。”"
                },
                {
                    "paragraph": "環涂以爲諸侯經涂，野涂以爲都經涂。",
                    "zhushu": "經，亦謂城中道。諸侯環涂五軌，其野涂及都環涂、野涂皆三軌。",
                    "type": 2
                },
                {
                    "paragraph": "匠人爲溝洫，",
                    "zhushu": "主通利田間之水道。○洫，况域反。"
                },
                {
                    "paragraph": "耜廣五寸，二耜爲耦，一耦之伐，廣尺深尺，謂之𤰕。田首倍之，廣二尺，深二尺，謂之遂。",
                    "zhushu": "古者耜一金，兩人併發之。其壟中田𤰕，𤰕上曰伐，伐之言發也。𤰕，畎也。今之耕岐頭兩金，象占之耦也。田，一夫之所佃百畆，方百步地。遂者，夫間小溝，遂上亦有徑。○𤰕，古犬反。併，步頂反。𤱶，古犬反，又古善反。佃，音田，又音電。"
                },
                {
                    "paragraph": "九夫爲井，井間廣四尺，深四尺，謂之溝。方十里爲成，成間廣八尺，深八尺，謂之洫。方百里爲同，同間廣二㝷，深二仞，謂之澮。",
                    "zhushu": "此畿內采地之制。九夫爲井，井者，方一里，九夫所治之田也。采地制井田，異於鄕遂及公邑。三夫爲屋。屋，具也。一井之中，三屋九夫，三三相具，以出賦稅。共，治溝也。方十里爲成，成中容一甸，甸方八里出田稅，縁邉一里治洫。方百里爲同，同中容四都、六十四成，方八十里出田稅，縁邉十里治澮。采地者，在三百里、四百里、五百里之中。載師職曰：“園𢋨二十而一，近郊什一，逺郊二十而三，甸稍縣都皆無過十二。”謂田稅也，皆就夫稅之輕近重逺耳。滕文公問爲國於孟子，孟子曰：“夏后氏五十而貢，殷人七十而𦔳，周人百畆而徹，其實皆什一。徹者，徹也。𦔳者，藉也。龍子曰：‘治地莫善於𦔳，莫不善於貢。’貢者，校數歲之中以爲常。”文公又問井田，孟子曰：“請野九一而𦔳，國中什一使自賦。卿以下必有圭田，圭田五十畆，餘夫二十五畆。死徙無出鄕，鄕田同井，出入相友，守望相𦔳，疾病相扶持，則百姓親睦。方里而井，井九百畆，其中爲公田。八家皆私百畆，同養公田。公事畢，然後治私事，所以别野人也。”又曰：“詩云：‘雨我公田，遂及我私。’惟𦔳爲有公田。由此觀之，雖周亦𦔳也。”魯哀公問於有若曰：“年饑，用不足，如之何？”有若對曰：“盍徹乎？”曰：“二吾猶不足，如之何其徹也？”春秋宣公十五年秋，初稅畆。傳曰：“非禮也。穀出不過藉，以豐財也。”此數者也，人謂之錯而疑焉。以載師職及司馬法論之，周制，畿內用夏之貢法，稅夫無公田。以詩、春秋、論語、孟子論之，周制，邦國用殷之𦔳法，制公田，不稅夫。貢者，自治其所受田，貢其稅穀。𦔳者，借民之力以治公田，又使收斂焉。畿內用貢法者，郷遂及公邑之吏，旦夕從民事，爲其促之以公，使不得恤其私。邦國用𦔳法者，諸侯專一國之政，爲其貪暴，稅民無藝。周之畿內，稅有輕重。諸侯謂之徹者，通其率以什一爲正。孟子云：“野九夫而稅一，國中什一。”是邦國亦異外內之法耳。圭之言珪潔也，周謂之士田。鄭司農說以春秋傳曰“有田一成”，又曰“列國一同”。○仞，音刃。澮，古外反。𢋨，直連反。𦔳，音筯。校，音教。數，色主反，下“此數者”同。别，彼列反。雨，于仲反。徹與，音餘。爲，于僞反，下“爲其”“爲此”同。蓺，音藝。率，音律，又音𩔖，下同。"
                },
                {
                    "paragraph": "專逹於用，各載其名。",
                    "zhushu": "達，猶至也，謂澮直至於川，復無所注入。載其名者，識水所從出。"
                },
                {
                    "paragraph": "凡天下之地埶，兩山之間必有川焉，大川之上必有涂焉。",
                    "zhushu": "通其壅塞。○壅，於勇反。"
                },
                {
                    "paragraph": "凡溝逆地阞，謂之不行。水屬不理孫，謂之不行。",
                    "zhushu": "溝，謂造溝。阞，謂脉理。屬，讀爲注。孫，順也。不行，謂決溢也。禹鑿龍門，播九河，爲此逆阞與不理孫也。○阞，音勒。屬，之樹反。孫，音遜，注同。"
                },
                {
                    "paragraph": "梢溝三十里而廣倍。",
                    "zhushu": "謂不墾地之溝也。鄭司農云：“梢，讀爲桑螵蛸之蛸。蛸，謂水潄齧之溝，故三十里而廣倍。”○梢，立簫反。蛸，色交反。螵，婢遥反。"
                },
                {
                    "paragraph": "凡行奠水，磬折以參伍。",
                    "zhushu": "坎爲弓輪，水行欲紆曲也。鄭司農云：“奠，讀爲停，謂行停水，溝形當如磬，直行三，折行五，以引水者疾焉。”○奠，音亭。折，之設反，後放此。"
                },
                {
                    "paragraph": "欲爲淵，則句於矩。",
                    "zhushu": "大曲則流轉，流轉則其下成淵。"
                },
                {
                    "paragraph": "凡溝必因水埶，防必因地埶。善溝者水漱之，善防者水淫之。",
                    "zhushu": "漱，猶齧也。鄭司農云：“淫，讀爲廞，謂水淤泥上，畱著𦔳之爲厚。”玄謂淫，讀爲淫液之淫。○漱，色救反，前注同。廞，許金反。淤，於據反。著，直略反。液，音亦。"
                },
                {
                    "paragraph": "凡爲防，廣與崇方，其閷參分去一，",
                    "zhushu": "崇，高也。方，猶等也。閷者，薄其上。○閷，色界反，又色例反，注及下同。去，起吕反。"
                },
                {
                    "paragraph": "大防外閷。",
                    "zhushu": "又薄其上，厚其下。"
                },
                {
                    "paragraph": "凡溝防，必一日先深之以爲式。",
                    "zhushu": "程人功也。溝防，爲溝爲防也。"
                },
                {
                    "paragraph": "里爲式，然後可以傅衆力。",
                    "zhushu": "里，讀爲已，聲之誤也。○里，音已。傅，音附。"
                },
                {
                    "paragraph": "凡任，索約大汲其版，謂之無任。",
                    "zhushu": "故書汲作沒。杜子春云：“當爲汲。”玄謂約，縮也。汲，引也。築防若牆者，以繩縮其版。大引之，言版橈也。版橈，築之則鼓，土不堅矣。詩云：“其繩則直，縮版以載。”又曰：“約之格格，琢之橐□。”○格，音各。瑑，丁角反。槖，音託。"
                },
                {
                    "paragraph": "葺屋參分，瓦屋四分。",
                    "zhushu": "各分其修，以其一爲峻。○葺，七入反，一音集，又子入反。"
                },
                {
                    "paragraph": "囷、窌、倉、城，逆牆六分。",
                    "zhushu": "逆，猶郤也。築此四者，六分其高，郤一分以爲閷。囷，圜倉。穿地曰窌。○囷，丘貧反。窌，古孝反。"
                },
                {
                    "paragraph": "堂涂十有二分。",
                    "zhushu": "謂階前，若今今甓祴也。分其督勞之脩，以一分爲峻也。爾雅曰：“堂涂謂之陳。”○令，音零。甓，薄歷反。械，音階。"
                },
                {
                    "paragraph": "竇其崇三尺。",
                    "zhushu": "宫中水道。○竇，音豆。"
                },
                {
                    "paragraph": "牆厚三尺，崇三之。",
                    "zhushu": "高厚以是爲率，足以相勝。○勝，音升。",
                    "type": 2
                },
                {
                    "paragraph": "車人之事，半矩謂之宣，",
                    "zhushu": "矩，法也。所法者人也。人長八尺，而夫節三：頭也，腹，脛也。以三通率之，則矩二尺六寸三分寸之二。頭髪皓落曰宣。半矩，尺三寸三分寸之一，人頭之長也，柯欘之木頭取名焉。易巽爲寡髪。○宣，如字。脛，古定反。皓，胡老反。柯，古阿反。"
                },
                {
                    "paragraph": "一宣有半謂之欘，",
                    "zhushu": "欘，斵木，柄長二尺。爾雅曰：“句欘謂之定。”○欘，張玉反。句，音劬，又音俱。定，丁寗反，或音知。"
                },
                {
                    "paragraph": "一欘有半謂之柯，",
                    "zhushu": "伐木之柯，柄長三尺。詩云：“伐柯伐柯，其則不逺。”鄭司農云：“蒼頡篇有柯欘。”"
                },
                {
                    "paragraph": "一柯有半謂之磬折。",
                    "zhushu": "人帶以下四尺五寸，磬折立則上俛。玉藻曰：“三分帶下，紳居二焉。”紳長三尺。俛，音免。"
                },
                {
                    "paragraph": "車人爲耒，庇長尺有一寸，中直者三尺有三寸，上句者二尺有二寸。",
                    "zhushu": "鄭司農云：“耒謂耕耒。庇，讀爲其顙有疪之疪，謂耒下岐。”玄謂庇讀爲𣗥刺之刺。刺，耒下前曲接耜。○耒，力對反，又音誄，或良水反。庇，音刺，七賜反，又似斯反。"
                },
                {
                    "paragraph": "自其庇，縁其外，以至於首，以弦其內，六尺有六寸，與步相中也。",
                    "zhushu": "縁外六尺有六寸，內弦六尺，應一步之尺數。耕者以田器爲度宜。耜異材，不在數中。○縁，如字，又悅戰反。中，如字，又丁仲反。"
                },
                {
                    "paragraph": "堅地欲直庇，柔地欲句庇。直庇則利推，句庇則利發。倨句磬折，謂之中地。",
                    "zhushu": "中地之耒，其庇與直者如磬折，則調矣，調則強六尺。○推，如字，又湯雷反。"
                },
                {
                    "paragraph": "車人爲車，柯長三尺，博三寸，厚一寸有半，五分其長，以其一爲之首。",
                    "zhushu": "首六寸，謂金剛𥘄頭斧。柯其柄也。鄭司農云：“柯長三尺，謂斧柯，因以爲度。”"
                },
                {
                    "paragraph": "轂長半柯，其圍一柯有半。",
                    "zhushu": "大車轂經尺五寸。"
                },
                {
                    "paragraph": "輻長一柯有半，其博三寸，厚三之一，",
                    "zhushu": "輻厚一寸也。故書博或作摶，杜子春云：“當爲博。”○搏，徒丸反。"
                },
                {
                    "paragraph": "渠三柯者三。",
                    "zhushu": "渠二丈七尺，謂岡也，其徑九尺。鄭司農云：“渠，謂車輮，所謂牙。”○牙，五嫁反，又五家反。下同。"
                },
                {
                    "paragraph": "行澤者欲短轂，行山者欲長轂，短轂則利，長轂則安。",
                    "zhushu": "澤泥苦其大安，山險苦其大動。○大，音泰，又莬餓反，下同。"
                },
                {
                    "paragraph": "行澤者反輮，行山者仄輮。反輮則易，仄輮則完。",
                    "zhushu": "故書仄爲側。鄭司農云：“反輮，謂輪輮反其本裹，需者在外。澤地多泥，柔也。側當爲仄。山地剛，多沙石。”玄謂反輮，爲泥之黏，欲得心在外澤。仄輮，爲沙石破碎之，欲得表裏相依堅刃。○輮，人九反，又音柔。仄，音側。易，以豉反。需，人兖反。爲，于僞反。"
                },
                {
                    "paragraph": "六分其輪崇，以其一爲之牙圍。",
                    "zhushu": "輪高，輪俓也，牙圍尺五寸。"
                },
                {
                    "paragraph": "柏車轂長一柯，其圍二柯，其輻一柯，其渠二柯者三，五分其輪崇，以其一爲之牙圍。",
                    "zhushu": "柏車，山車。輪高六尺，牙圍尺二寸。"
                },
                {
                    "paragraph": "大車崇三柯，綆寸，牝服二柯有參分柯之二，",
                    "zhushu": "大車，平地載任之車。轂車半柯者也。綆，輪簟。牝服長八尺，謂較也。鄭司農云：“牝服，謂車箱。服讀爲負。”○綆，方頴反。牝，步忍反，又扶苑反，一，扶緬反。服，音負，詩音如字。簟，薄歷反。較，音角。"
                },
                {
                    "paragraph": "羊車二柯有參分柯之一，",
                    "zhushu": "鄭司農云：“羊車，謂車羊門也。”玄謂羊，善也。善車，若今定張車。較長七尺。"
                },
                {
                    "paragraph": "柏車二柯。",
                    "zhushu": "校六尺也。柏車，輪崇六尺，其綆大半寸。"
                },
                {
                    "paragraph": "凡爲轅，三其輪崇，參分其長，二在前，一在後，以鑿其鉤，徹廣六尺，鬲長六尺。",
                    "zhushu": "鄭司農云：“鉤，鉤心。鬲，謂轅端厭牛領者。”○鬲，於革反，又音隔。厭，於甲反。",
                    "type": 2
                },
                {
                    "paragraph": "弓人爲弓，取六材必以其时。",
                    "zhushu": "取幹於冬，取角以秋，絲漆以夏，筯膠未聞。"
                },
                {
                    "paragraph": "六材旣聚，巧者和之。",
                    "zhushu": "聚，猶具也。○聚，似主反。"
                },
                {
                    "paragraph": "幹也者，以爲逺也；角也者，以爲疾也；筋也者，以爲深也；膠也者，以爲和也；絲也者，以爲固也；𣾰也者，以爲受霜露也。",
                    "zhushu": "六材之力，相得而足。"
                },
                {
                    "paragraph": "凡取幹之道七：柘爲上，檍次之，檿桑次之，橘次之，木爪次之，荆次之，竹爲下。",
                    "zhushu": "鄭司農云：“檍，讀爲億萬之億。爾雅曰：‘杻，檍。’又曰‘檿桑’。國語曰：‘檿弧箕箙。’”○檍，於力反，一音意，又烏克反。檿，烏簟反。杻，女丑反。箙，音服。"
                },
                {
                    "paragraph": "凡相幹，欲赤黒而陽聲，赤黒則鄕心，陽聲則逺根。",
                    "zhushu": "陽，猶淸也。木之𩔖，近根者奴。○相，息亮反，下同。鄕，許亮反。逺，于萬反，下“逺於”同。"
                },
                {
                    "paragraph": "凡析幹，射逺者用埶，射深者用直。",
                    "zhushu": "鄭司農云：“埶，謂形埶。假令木性自曲，則當反其曲以爲弓，故曰審曲面埶。”玄謂曲埶則宜薄，薄則力少；直則可厚，厚則力多。○射，食亦反，下同。"
                },
                {
                    "paragraph": "居幹之道，菑㮚不迆，則弓不發。",
                    "zhushu": "鄭司農云：“菑，讀爲不菑而畬之菑。㮚，讀爲榛㮚之㮚，謂以鋸副折幹。迆，讀爲倚移從風之移，謂邪行絶理者，弓發之所從起。”玄謂㮚，讀爲裂繻之裂。○菑，側冀反，又側其反，一子冀反，又音厠。㮚，音裂，又如字。迆，羊氏反。畬，音餘。鋸，音據。副，普逼反。析，星歷反。倚，於綺反。移，羊氏反，下同。邪，似嗟反。繻，音需。"
                },
                {
                    "paragraph": "凡相角，秋閷者厚，春閷者薄。穉牛之角直而澤，老牛之角紾而昔。",
                    "zhushu": "鄭司農云：“紾，讀爲抮縳之抮，昔，讀爲交錯之錯，謂牛角觕理錯也。”玄謂昔，讀履錯然之錯。○閷，色黠反，又色例反，下同。紾，徒展反，又尚展反。昔，七各反，下同。縳，徒轉反。觕，才苦反，又七奴反。錯，七各反，又且若反。"
                },
                {
                    "paragraph": "疢疾險中，",
                    "zhushu": "牛有久病，則角裏傷。"
                },
                {
                    "paragraph": "瘠牛之角無澤。",
                    "zhushu": "少潤氣。○瘠，在亦反。"
                },
                {
                    "paragraph": "角欲靑白而豐末。",
                    "zhushu": "豐，大也。"
                },
                {
                    "paragraph": "夫角之本，蹙於𠜶而休於氣，是故柔，柔故欲其埶也，白也者，埶之徵也。",
                    "zhushu": "蹙，近也。休讀爲煦。鄭司農云：“欲其形之自曲，反以爲弓。”玄謂色白則埶。○夫，音扶，下皆同。蹙，子六反，又音促，又且六反。𠜶，乃老反。休，音煦，下同。煦，况付反，又音休，下同。"
                },
                {
                    "paragraph": "夫角之中，𢘆當弓之畏，畏也者必橈，橈故欲其堅也，靑也者，堅之徵也。",
                    "zhushu": "故書畏或作威。杜子春云：“當爲威，威謂弓淵，角之中央與淵相當。”玄謂畏，讀如秦師入隈之隈。○畏，烏回反，下同。"
                },
                {
                    "paragraph": "夫角之末，逺於𠜶而不休於氣，是故脆，脆故欲其柔也，豐末也者，柔之徵也。",
                    "zhushu": "末之大者，𠜶氣及煦之。○脆，七歲反。"
                },
                {
                    "paragraph": "角長二尺有五寸，三色不失理，謂之牛戴牛。",
                    "zhushu": "三色：本白，中靑，末豐。鄭司農云：“牛戴，平角直一牛。”"
                },
                {
                    "paragraph": "凡相膠，欲朱色而昔，昔也者，深瑕而澤，紾而摶廉。",
                    "zhushu": "摶，圜也。廉，瑕嚴利也。○摶，徒丸反。"
                },
                {
                    "paragraph": "鹿膠靑白，馬膠赤白，牛膠火赤，䑕膠黒，魚膠餌，犀膠黃。",
                    "zhushu": "皆謂煑用其皮，或用角。餌，色如餌。"
                },
                {
                    "paragraph": "凡昵之𩔖不能方。",
                    "zhushu": "鄭司農云：“謂膠善戾。”故書昵或作樴。杜子春云：“樴，讀爲不義不昵之昵，或爲䵑。䵑，黏也。”玄謂樴，脂膏䐈敗之䐈。䐈，不黏也。○昵，女乙反，又音樴。樴，音職。䵑，女乙反，又音刃。䐈，音職。"
                },
                {
                    "paragraph": "凡相筋，欲小簡而長，大結而澤。小簡而長，大結而澤，則其爲獸必剽，以爲弓，則豈異於其獸。",
                    "zhushu": "剽，疾也。鄭司農云：“簡，讀爲𢵧然登陴之𢵧。”玄謂讀如簡札之𥳑，謂筋脩也。○剽，芳妙反，又方昭反，或扶召反，後同。𢵧，下板反，或胡簡反。陴，婢支反，一蒲佳反，又房卑反。"
                },
                {
                    "paragraph": "筋欲敝之敝，",
                    "zhushu": "鄭司農云：“嚼之當孰。”○敝，婢世反，又扶哲反。嚼，才略反。"
                },
                {
                    "paragraph": "漆欲測，",
                    "zhushu": "鄭司農云：“測，讀爲惻隱之惻。”玄謂測，讀如測度之測，測，猶清也。○度，待洛反。"
                },
                {
                    "paragraph": "絲欲沈，",
                    "zhushu": "如在水中時色。"
                },
                {
                    "paragraph": "得此六材之全，然後可以爲良。",
                    "zhushu": "全，無瑕病。良，善也。"
                },
                {
                    "paragraph": "凡爲弓，冬析幹而春液角，夏治筋，秋合三材，",
                    "zhushu": "三材，膠、絲、漆。鄭司農云：“液讀爲醳。”○液，音亦，下同。醳，音亦，一音釋，下同。"
                },
                {
                    "paragraph": "寒奠體，",
                    "zhushu": "奠讀爲定。至冬膠堅，內之檠中，定往來體。○奠，讀爲定，下同。檠，音景。"
                },
                {
                    "paragraph": "氷析灂。",
                    "zhushu": "大寒中，下於檠中，復內之。○灂，于召反。復，扶又反。"
                },
                {
                    "paragraph": "冬析幹則易，",
                    "zhushu": "理滑致。○易，以豉反。致，直致反，下同。"
                },
                {
                    "paragraph": "春液角則合，",
                    "zhushu": "合，讀爲洽。"
                },
                {
                    "paragraph": "夏治筋則不煩，",
                    "zhushu": "煩，亂。"
                },
                {
                    "paragraph": "秋合三材則合，",
                    "zhushu": "合，堅密也。"
                },
                {
                    "paragraph": "寒奠體則張不流，",
                    "zhushu": "流，猶移也。"
                },
                {
                    "paragraph": "氷析灂則審環，",
                    "zhushu": "審，猶定也。"
                },
                {
                    "paragraph": "春被弦則一年之事。",
                    "zhushu": "期歲乃可用。○被，皮寄反。"
                },
                {
                    "paragraph": "析幹必倫，",
                    "zhushu": "順其理也。"
                },
                {
                    "paragraph": "析角無邪，",
                    "zhushu": "亦正之。○邪，似嗟反。"
                },
                {
                    "paragraph": "斵目必荼。",
                    "zhushu": "鄭司農云：“荼，讀爲舒，舒，徐也。目，幹節目。”○荼，音舒，下同。"
                },
                {
                    "paragraph": "斵目不荼，則及其大脩也，筋代之受病。",
                    "zhushu": "脩，猶乆也。"
                },
                {
                    "paragraph": "夫目也者必強，強者在內而摩其筋，夫筋之所由幨也，𢘆此作，",
                    "zhushu": "摩，猶隱也。故書筋或作薊。鄭司農云：“當爲筋。幨，讀爲車幨之幨。”玄謂幨，絕起也。○幨，昌廉反，注同。"
                },
                {
                    "paragraph": "故角三液而幹再液。",
                    "zhushu": "重醳治之，使相稱。○重，直龍反。稱，尺證反，下“各稱”同。"
                },
                {
                    "paragraph": "厚其帤則木堅，簿其帤則需，",
                    "zhushu": "需，謂不充滿。鄭司農云：“帤，讀爲𥜗有衣絮之絮。帤，謂弓中禆。”○帤，女居反。需，人兗反，下注“罷需”同。𥜗，音須，又音儒。絮，女居反。禆，符攴反，又音卑。"
                },
                {
                    "paragraph": "是故厚其液而節其帤。",
                    "zhushu": "厚，猶多也。節，猶適也。"
                },
                {
                    "paragraph": "約之。不皆約，疏數必侔。",
                    "zhushu": "不皆約，𦆑之繳不相次也。皆約，則弓帤侔有均也。○數，音朔。侔，莫侯反，或亡又反。繳，音灼。"
                },
                {
                    "paragraph": "斵摰必中，膠之必均。",
                    "zhushu": "摰之言致也。中，猶均也。"
                },
                {
                    "paragraph": "斵摰不中，膠之不均，則及其大脩也，角代之受病。夫懷膠於內而摩其角，夫角之所由挫，𢘆由此作。",
                    "zhushu": "幹不均，則角蹴折也。○挫，子臥反。蹴，子六反。"
                },
                {
                    "paragraph": "凡居角，長者以次需。",
                    "zhushu": "當弓之隈也，長短各稱其幹，短者居簫。○隈，鳥回反。"
                },
                {
                    "paragraph": "𢘆角而短，是謂逆橈，引之則縱，釋之則不校。",
                    "zhushu": "鄭司農云：“𢘆，讀爲裻縆之縆。”玄謂𢘆讀爲𣕲，𣕲，竟也。竟其角而短于淵幹，引之角縱不用力，若欲反橈然。校，疾也。旣不用力，放之又不疾。○𢘆，古鄧反，又如字，下同。校，古卯反，注及下同。裻，音督。縆，古鄧反，或古登反，又居肯反。𣕲，古鄧反。"
                },
                {
                    "paragraph": "𢘆角而達，辟如終紲，非弓之利也。",
                    "zhushu": "達，謂長於淵幹，若達於簫頭。紲，弓䪐。角過淵接，則送矢太疾，若見紲於䪐矣。弓有䪐者，爲發弦時備頓傷。詩云：“竹䪐緄縢。”○辟，音譬，下注“變辟”同，或房赤反。紲，息列反。䪐，音祕，又𥙷結反。爲，于僞反。緄，古本反，又古䰟反。縢，徒登反。"
                },
                {
                    "paragraph": "今夫茭解中有變焉，故校；",
                    "zhushu": "鄭司農云：“茭，讀爲激發之激。茭，謂弓檠也。校，讀爲絞而婉之絞。”玄謂茭，謂如“齊人名手足掔爲骹”之骹。茭解，謂接中也。變，謂簫臂用力異。校，疾也。○茭，古歷反，又戶卯反。解，戶賣反，注同。茭，音交，下“茭”亦同。激，古歷反。掔，烏喚反。骹，古卯反。臂，如字，下文同，一音房赤反。"
                },
                {
                    "paragraph": "於挺臂中有柎焉，故剽。",
                    "zhushu": "挺，直也。柎，側骨。剽亦疾也。鄭司農云：“剽，讀爲湖漂絮之漂。”○挺，勑頂反，注同，或徒冷反。柎，方輔反，下同。湖，音胡。漂，匹妙反。絮，相預反。"
                },
                {
                    "paragraph": "𢘆角而逹，引如終紲，非弓之利。",
                    "zhushu": "重明達角之不利，變辟言引，字之誤。○引，音臂。重，直用反。"
                },
                {
                    "paragraph": "撟幹欲孰於火而無贏，撟角欲孰於火而無燂，引筋欲盡而無傷其力，鬻膠欲孰而水火相得，然則居旱亦不動，居濕亦不動。",
                    "zhushu": "贏，過孰也。燂，炙爛也。不動者，謂弓也。故書燂或作朕。鄭司農云：“字從燂。”○撟，居兆反，一苦老反，又古了反。燂，一音濳，又音尋，或大含反。鬻，章吕反。"
                },
                {
                    "paragraph": "茍有賤工，必因角幹之濕以爲之柔，善者在外，動者在內，雖善於外，必動於內，雖善亦弗可以爲良矣。",
                    "zhushu": "苟，愉也。濕，猶生也。○愉，吐侯反，或吐豆反。"
                },
                {
                    "paragraph": "凡爲弓，方其峻而高其拊，長其畏而薄其敝，宛之無己，應。",
                    "zhushu": "宛，謂引之也。引之不休止，常應弦，言不罷需也。峻，謂簫也。鄭司農云：“敝，讀爲蔽塞之蔽，謂弓人所握持者。”○畏，烏回反。敝，必世反，又博壻反。宛，於阮反。罷，音皮。"
                },
                {
                    "paragraph": "下柎之弓，末應將興。",
                    "zhushu": "末，猶簫也。興，猶動也，發也。弓柎卑，簫應弦則柎將動。○卑，音婢。"
                },
                {
                    "paragraph": "爲柎而發，必動於閷，",
                    "zhushu": "閷接中。○閷，色界反，又色例反，注下同。"
                },
                {
                    "paragraph": "弓而羽閷，末應將發。",
                    "zhushu": "羽讀爲扈。扈，緩也。接中動則緩，緩簫應弦，則角幹將發。○羽，音戶。"
                },
                {
                    "paragraph": "弓有六材焉，維幹強之，張如流水，",
                    "zhushu": "無難易也。○易，以䜴反，下同。"
                },
                {
                    "paragraph": "維體防之，引之中參，",
                    "zhushu": "體，謂內之於檠中，定其體。防，深淺所止，謂體定張之。弦居一尺，引之又二尺。"
                },
                {
                    "paragraph": "維角䟫之，欲宛而無負絃，引之如環，釋之無失體，如環。",
                    "zhushu": "負弦，辟戾也。負弦則不如環。如環，亦謂無難易。鄭司農云：“䟫，讀如裳距之牚之牚。”○䟫，直庚反，或之亮反，又詩尚反，注同。辟，劉必反，又匹亦反。"
                },
                {
                    "paragraph": "材美，工巧，爲之時，謂之參均。角不勝幹，幹不勝筋，謂之參均。量其力有三均，均者三，謂之九和。",
                    "zhushu": "有三，讀爲又參。量其力又參均者，謂若幹勝一石，加角而勝二石，被筋而勝三石，引之中三尺。假令弓力勝三石，引之中三尺，弛其弦，以繩緩擐之，毎加物一石，則張一尺。故書勝或作稱。鄭司農云：“當言稱，謂之不參均。”玄謂不勝，無負也。○勝，音升，下注同。被，皮寄反。擐，戶串反，又郭犬反。"
                },
                {
                    "paragraph": "九和之弓，角與幹權，筋三侔，膠三鋝，絲三邸，漆三斞，上工以有餘，下工以不足。",
                    "zhushu": "權，平也。侔，猶等也。角幹旣平，筋三而又與角幹等也。鋝，鍰也。邸斞輕重未聞。○侔，莫侯反。鋝，色劣反，又音劣。邸，丁禮反，或丁計反。斞，羊主反。鍰，音于卷反。"
                },
                {
                    "paragraph": "爲天子之弓，合九而成規；爲諸侯之弓，合七而成規；大夫之弓，合五而成規；士之弓，合三而成規。",
                    "zhushu": "材長則句少也。○合，如字，一音閤，下同。"
                },
                {
                    "paragraph": "弓長六尺有六寸，謂之上制，上士服之；弓長六尺有三寸，謂之中制，中士服之；弓長六尺，謂之下制，下士服之。",
                    "zhushu": "人各以其形貌大小服此弓。"
                },
                {
                    "paragraph": "凡爲弓，各因其君之躬志慮血氣。",
                    "zhushu": "又隨其人之情性。"
                },
                {
                    "paragraph": "豐肉而短，寛緩以荼，若是者爲之危弓，危弓爲之安矢。骨直以立，忿埶以奔，若是者爲之安弓，安弓爲之危矢。",
                    "zhushu": "言損贏濟不足。危、奔，猶疾也。骨直，謂強毅。荼讀爲舒。○肉，如字，又而樹反。埶，音勢。"
                },
                {
                    "paragraph": "其人安，其弓安，其矢安，則莫能以速中，且不深。",
                    "zhushu": "故書速或作數。鄭司農云：“字從速。速，疾也。三舒不能疾而中，言矢行短也，中又不能深。”○中，丁仲反，注下同。數，音朔。"
                },
                {
                    "paragraph": "其人危，其弓危，其矢危，則莫能以愿中。",
                    "zhushu": "愿，慤也。三疾不能慤而中，言矢行長也。長，謂過去。○愿，音願，一音元。慤，苦角反。"
                },
                {
                    "paragraph": "往體多，來體寡，謂之夾㬰之屬，利射侯與弋。",
                    "zhushu": "射逺者用執夾臾之弓，合五而成規。侯非必逺，顧執弓者材必薄，薄則弱，弱則矢不深中，侯不落。大夫、士射侯，矢落不獲。弋，繳射也。故書與作其，杜子春云：“當爲與。”○夾，古洽反，又古恊反。臾，音庾。射，食亦反，注下除“繳射”“大射”“小射”“用射”外，皆同。獲，胡檗反。繳，諸若反。"
                },
                {
                    "paragraph": "往體寡，來體多，謂之王弓之屬，利射革與質。",
                    "zhushu": "射深者用直，此又直焉，於射堅宜也。王弓合九而成規，弧弓亦然。革，謂干盾。質，木椹。天子射侯，亦用此弓。大射曰：“中離維綱，楊觸梱復，君則釋獲，其餘則否。”○椹，張林反。梱，苦本反。"
                },
                {
                    "paragraph": "往體來體若一，謂之唐弓之屬，利射深。",
                    "zhushu": "射深用直。唐弓合七而成規，大弓亦然。春秋傳曰：“盗竊寳玉大弓。”"
                },
                {
                    "paragraph": "大和無灂，其次筋角皆有灂而深，其次有灂而疏，其次角無灂。",
                    "zhushu": "大和，尤良者也。深，謂灂在中央，兩邉無也。角無灂，謂隈裏。"
                },
                {
                    "paragraph": "合灂若背手文。",
                    "zhushu": "弓表裏灂合處，若人合手背，文相應。鄭司農云：“如人手背文理。”○背，補內反，注同。"
                },
                {
                    "paragraph": "角環灂，牛筋蕡灂，麋筋斥蠖灂。",
                    "zhushu": "蕡，枲實也。斥蠖，屈蟲也。○環，如字，又戶串反。蕡，扶文反，注同。斥，音尺。蠖，枉縛反，又於郭反。枲，絲子反。"
                },
                {
                    "paragraph": "和弓𣪠摩。",
                    "zhushu": "和，猶調也。𣪠，拂也。將用弓，必先調之、拂之、摩之。大射禮曰：“小射正授弓，大射正以袂順左右喂，上再下一。”○上，時掌反。"
                },
                {
                    "paragraph": "覆之而角至，謂之句弓。",
                    "zhushu": "句於三射，材敝惡，不用之弓也。覆，猶察也，謂用射而察之。至，猶善也。但角譱，則矢雖疾而不能逺。○覆，孚服反，下皆同。句，九具反，又音鉤。譱，音善，下同。"
                },
                {
                    "paragraph": "覆之而幹至，謂之侯弓。",
                    "zhushu": "射侯之弓也。幹又譱，則矢疾而逺。"
                },
                {
                    "paragraph": "覆之而筋至，謂之深弓。",
                    "zhushu": "射深之弓也。筋又譱，則矢旣疾而逺又深。"
                }
            ]
        }
    ]
}