{
    "name": "禮記",
    "author": "东汉・鄭玄",
    "loadChapterCount": 1,
    "hasZhushu": true,
    "chapters": [
        {
            "name": "曲禮上第一",
            "paragraphs": [
                {
                    "paragraph": "曲禮上第一",
                    "zhushu": "陸德明音義曰：本或作曲礼上者，後人加也。檀弓、雜記放此。曲礼者，是儀礼之舊名，委曲說礼之事。",
                    "type": 1
                },
                {
                    "paragraph": "禮記",
                    "zhushu": "陸曰：此記二礼之遺闕，故名礼記。"
                },
                {
                    "paragraph": "曲禮曰：毋不敬，",
                    "zhushu": "礼主於敬。○陸曰：毋，音无。說文云：止之詞，其字從女，内有一畫，象有姦之形，禁止之，勿令姦。古人云母，猶今人言莫也。案：母字與父母字不同，俗本多乱，讀者皆朱㸃母字，以作无音，非也。後放此。疑者特復音之。　　　重意：哀公問君子毋不敬也。"
                },
                {
                    "paragraph": "儼若思，",
                    "zhushu": "儼，矜莊貌。人之坐思，貌必儼然。○儼，魚檢反，本亦作嚴，同。矜莊貌。思，如字，徐息嗣反。矜，居氷反。"
                },
                {
                    "paragraph": "安定辭，",
                    "zhushu": "審言語也。易曰：言語者，君子之樞機。○樞，昌朱反。"
                },
                {
                    "paragraph": "安民哉。",
                    "zhushu": "此上三句可以安民，說曲禮者美之云耳。"
                },
                {
                    "paragraph": "○敖不可長，欲不可從，志不可满，樂不可極。",
                    "zhushu": "四者，慢遊之道。桀纣所以自禍。○敕，五報反，慢也。王肅五髙反，遨遊也。長，丁丈反，盧植、馬融、王肅並直良反。欲，如字。從，足用反，放縱也。樂，音洛，皇侃音岳。極，如字。桀，其列反，夏主，名癸。紂，直丑反，殷主，名辛。"
                },
                {
                    "paragraph": "○賢者狎而敬之，",
                    "zhushu": "狎，習也，近也。謂㤔而近之，習其所行也。月令曰：雖有貴戚近習。○狎，户甲反，音戚，本亦作成。"
                },
                {
                    "paragraph": "畏而愛之，",
                    "zhushu": "心服曰畏。曽子曰：吾先子之所畏。"
                },
                {
                    "paragraph": "愛而知其惡，憎而知其善，",
                    "zhushu": "謂凡與人交，不可以己心之愛憎誣人之善惡。○誣音无，後並同。"
                },
                {
                    "paragraph": "積而能散，",
                    "zhushu": "謂己有蓄積，見貧窮者，則當能散，以賙救之，若宋楽氏。○蓄，勑六反。賙，音周。樂音岳，謂宋司城樂喜。"
                },
                {
                    "paragraph": "安安而能遷，",
                    "zhushu": "謂己今安此之安，圖後有害，則當能迁晋。咎犯與姜氏酔重耳而行，近之。○害，如字，本亦作難，乃旦反。咎，其九反。重，直龍反。"
                },
                {
                    "paragraph": "臨財毋苟得，",
                    "zhushu": "為傷廉也。○爲，于偽反，下為傷、為近皆同。"
                },
                {
                    "paragraph": "臨難毋苟免，",
                    "zhushu": "為傷義也。○難，乃旦反。"
                },
                {
                    "paragraph": "狠毋求勝，分毋求多，",
                    "zhushu": "為傷平也。狠，䦧也，謂爭訟也。詩云：兄弟䦧於牆。○狠，胡懇反。勝，舒證反。分，扶問反。䦧，呼曆反，猶闘也。"
                },
                {
                    "paragraph": "疑事毋質，",
                    "zhushu": "質，成也。彼已俱疑，而己成言之，終不然，則傷知。○知音智。"
                },
                {
                    "paragraph": "直而勿有。",
                    "zhushu": "直，正也。己若不疑，則當稱師友而正之，謙也。"
                },
                {
                    "paragraph": "○若夫，",
                    "zhushu": "言若欲為丈夫也。春秋傳曰：是謂我非夫。○夫，方于反，丈夫也。"
                },
                {
                    "paragraph": "坐如尸，",
                    "zhushu": "視貌正。重言：坐如尸。又玉藻。重意：坐如尸，少儀：尸則坐。"
                },
                {
                    "paragraph": "立如齊，",
                    "zhushu": "磬且聽也。齊，謂𥙊祀時。○齊，側皆反，本亦作齋。"
                },
                {
                    "paragraph": "禮從宜，",
                    "zhushu": "事不可常也。晉士匄帥師侵齊，聞齊侯卒，乃還。春秋善之。○丐，本亦作匄，音蓋。還，音旋。"
                },
                {
                    "paragraph": "使從俗。",
                    "zhushu": "亦事不可常也。牲幣之属，則當從俗所出。礼器曰：天不生，地不飬，君子不以爲礼，鬼神不饗。○使，色吏反。幣，徐扶丗反。饗，許两反。"
                },
                {
                    "paragraph": "○夫禮者，所以定親䟽，决嫌疑，别同異，明是非也。禮不妄說人，",
                    "zhushu": "為近侫媚也。君子說之，不以其道，則不說也。○夫，音扶，凡發語之端皆然，後放此。䟽，所居反，或作踈。决，徐古穴反。嫌，户恬反。别，被列反，下同。說，音悅，又始悅反。佞，徐乃㝎反，口才曰佞。婿，眉忌反，意向曰媚。"
                },
                {
                    "paragraph": "不辭費。",
                    "zhushu": "為傷信，君子先行其言而後従之。○辝，本又作詞，同。說文以詞為言詞之字。辝，不受也。後皆放此。費，芳味反。言而不行為辝費。"
                },
                {
                    "paragraph": "禮不踰節，不侵侮，不好狎。",
                    "zhushu": "爲傷敬也。人則習近為好狎。○侮，徐亡撫反，輕慢也。好，呼報反，注同。"
                },
                {
                    "paragraph": "脩身踐言，謂之善行。",
                    "zhushu": "踐，履也。言履而行之。○行，下孟反，下同。"
                },
                {
                    "paragraph": "行脩言道，禮之質也。",
                    "zhushu": "言道，言合於道。質，猶本也。礼為之文飾耳。重言礼之質也。又樂記。"
                },
                {
                    "paragraph": "禮，聞取於人，不聞取人。",
                    "zhushu": "謂君人者，取於人，謂髙尚其道。取人，謂制服其身。○取於，舊十樹反，謂𧼈就師求道也。皇如字，謂取師之道。取人，如字，謂制師使從已。"
                },
                {
                    "paragraph": "禮聞来學，不聞徃教。",
                    "zhushu": "尊道藝。"
                },
                {
                    "paragraph": "○道德仁義，非禮不成；教訓正俗，非禮不備；分爭辨訟，非禮不决；君臣上下，父子、兄弟，非禮不定；宦學事師，非禮不親；班朝治軍，涖官行法，非禮威嚴不行；禱祠𥙊祀，供給鬼神，非禮不誠不莊。",
                    "zhushu": "分、辨，皆别也。宦，仕也。班，次也。涖，臨也。莊，敬也。學，或為御。○辨，皮勉反，徐方勉反。上下，上謂公卿，下謂大夫。上宦，音患。朝，直遥反。涖，本亦作莊，音利。禱，丁老反，鄭云：求福曰禱。祠，音詞，求得曰祠。共，音㳟，本或作供。莊，側良反，徐側亮反。"
                },
                {
                    "paragraph": "是以君子㳟敬、撙節、退讓以明禮。",
                    "zhushu": "撙，猶趍也。○撙，祖本反。趍，七俱反，就也，向也。"
                },
                {
                    "paragraph": "鸚鵡能言，不離飛鳥；猩猩能言，不離禽獸。今人而無禮，雖能言，不亦禽獸之心乎？夫唯禽獸無禮，故父子聚麀。",
                    "zhushu": "聚，猶共也。鹿牝曰麀。○鸚，本或作嬰，厄耕反。鵡，本或作毋，同音武。离，力智反，下同。猩，本又作狌，音生。禽獸，盧本作赱獸。麀，音憂，牝鹿也。牝，頻忍反。"
                },
                {
                    "paragraph": "是故聖人作，爲禮以教人，使人以有禮，知自别於禽獸。大上貴德，",
                    "zhushu": "大上，帝皇之丗，其民施而不惟報。○大，音泰，注同。大上，謂三皇、五帝之世。施，始豉反，下同。"
                },
                {
                    "paragraph": "其次務施報。",
                    "zhushu": "三王之丗，礼始㒷焉。"
                },
                {
                    "paragraph": "禮尚徃來，徃而不来，非禮也；來而不徃，亦非禮也。人有禮則安，無禮則危。",
                    "zhushu": "重言：非礼也，亦非礼也，又曽子問。重意：人有礼則安，無礼則危。礼運篇：失之者死，得之者生。"
                },
                {
                    "paragraph": "故曰：禮者，不可不學也。夫禮者，自卑而尊人，雖負販者，必有尊也，而况冨貴乎？",
                    "zhushu": "負販者尤輕佻志利，宜若無礼然。○祧，吐彫反。販，方萬反。○重言：必有尊也，又曽子問。"
                },
                {
                    "paragraph": "冨貴而知好禮，則不驕不滛；貧賤而知好禮，則志不懾。",
                    "zhushu": "懾，猶怯惑。○好，呼報反，下同。懾，之涉反。怯，丘刼反，何㣧云：惮所行為怯。"
                },
                {
                    "paragraph": "○人生十年曰㓜，學；",
                    "zhushu": "名曰㓜，時始可學也。内則曰：十年岀就外傳，居宿於外，學書計。○重意。十年曰㓜，學。内則：十年斈㓜儀。"
                },
                {
                    "paragraph": "二十曰弱，冠；三十曰壯，有室；",
                    "zhushu": "有室，有妻也。妻稱室。○冠，古乱反，重意。二十曰弱，冠；三十曰壯，有室。内則：二十而冠，三十而有室。"
                },
                {
                    "paragraph": "四十曰強，而仕；五十曰艾，服官政；",
                    "zhushu": "艾，老也。○艾，五盖反，謂蒼艾色。一音刈，治也。重意：四十曰强而仕。内則：四十始仕。"
                },
                {
                    "paragraph": "六十曰𦒿，指使；",
                    "zhushu": "指事使人也。六十不與服戎，不親斈。○耆，渠夷反。賀揚云：至也，至老境也。與，音預。"
                },
                {
                    "paragraph": "七十曰老，而傳；",
                    "zhushu": "傳家事，任子孫，是謂宗子之父。○傳，直專反，沈直恋反。"
                },
                {
                    "paragraph": "八十、九十曰耄；",
                    "zhushu": "耄，惛忘也。春秋傳曰：謂老將知，耄又及之。○耄，本又作旄，同亡報反，注同。惛，音昬，一音呼困反。忘，亡亮反，又如字。知，音智。"
                },
                {
                    "paragraph": "七年曰悼。",
                    "zhushu": "悼，怜愛也。○悼，徒報反。"
                },
                {
                    "paragraph": "悼與耄，雖有罪，不加刑焉。",
                    "zhushu": "愛㓜而尊老。"
                },
                {
                    "paragraph": "百年曰期，頥。",
                    "zhushu": "期，猶要也。頤，養也。不知衣服食味，孝子要尽養道而己。○頤，羊時反。要，於遥反，又如字，下同。飬道，羊尚反，又如字。"
                },
                {
                    "paragraph": "大夫七十而致事，",
                    "zhushu": "致其所掌之事於君而告老。○重意：大夫七十而致事，内則：七十致仕。"
                },
                {
                    "paragraph": "若不得謝，",
                    "zhushu": "謝，猶聽也。君必有命，勞苦辝謝之。其有德尚壯，則不聽耳。○聽，吐丁反。後可以意求，皆不音。勞如字，又力報反。"
                },
                {
                    "paragraph": "則必賜之几杖，行役以婦人，適四方，乗安車，自稱曰老夫，",
                    "zhushu": "几杖，婦人、安車，所以飬其身躰也。安車，坐乗，若今小車也。老夫，老人稱也。亦明君尊賢。春秋傳曰：老夫耄矣。○坐乗，繩證反。稱，尺證反。"
                },
                {
                    "paragraph": "於其國則稱名。",
                    "zhushu": "君雖尊異之，自稱猶若臣。"
                },
                {
                    "paragraph": "越國而問焉，必告之以其制。",
                    "zhushu": "鄰囯来問，必問於老者以荅之。制，法度。"
                },
                {
                    "paragraph": "○謀於長者，必操几杖以從之。",
                    "zhushu": "從，猶就也。○長，丁丈反，下皆同。操，七刀反。"
                },
                {
                    "paragraph": "長者問，不辭讓而對，非禮也。",
                    "zhushu": "當謝不敏，若曾子之為。"
                },
                {
                    "paragraph": "○凡為人子之禮，冬温而夏清，昏定而晨省，",
                    "zhushu": "安，㝎其牀祍也。省，問其安否何如。○夏，遐嫁反。清，七性反，字從　，水冷也。祍，而審反，席也。"
                },
                {
                    "paragraph": "在醜夷不爭。",
                    "zhushu": "醜，衆也。夷，猶儕也。四皓曰：陛下之等夷。○儕，仕皆反，等也，沈才詣反。皓，户老反。四皓，園公、綺李、夏黄公、甪里先生。"
                },
                {
                    "paragraph": "○夫為人子者，三賜不及車馬，",
                    "zhushu": "三賜，三命也。凡仕者，一命而受爵，再命而受衣服，三命而受車馬。車馬而身所以尊者備矣。卿大夫士之子不受，不敢以成尊比踰於父。天子諸侯之子不受，自卑逺於君。○逺，于方反。"
                },
                {
                    "paragraph": "故州閭郷黨稱其孝也，兄弟親戚稱其慈也，僚友稱其弟也，執友稱其仁也，交遊稱其信也。",
                    "zhushu": "不敢重受賜者，心也。如此而五者備有焉。周礼：二十五家為閭，四閭爲族，五族為黨，五黨爲州，五州為郷。僚友，官同者。執友，志同者。○僚，本又作寮，了彫反，同官者。弟，大計反，下注同。"
                },
                {
                    "paragraph": "見父之執，不謂之進不敢進，不謂之退不敢退，不問不敢對，",
                    "zhushu": "敬父同志如事父。"
                },
                {
                    "paragraph": "此孝子之行也。",
                    "zhushu": "重言：孝子之行也，又𥙊統。"
                },
                {
                    "paragraph": "○夫爲人子者，出必告，反必面，",
                    "zhushu": "告、面同耳。反言面者，從外来，宜知親之顔色安否。○行，下孟反。告音谷。重意：出必告，下篇反必告。"
                },
                {
                    "paragraph": "所遊必有常，所習必有業，",
                    "zhushu": "縁親之意，欲知之。"
                },
                {
                    "paragraph": "𢘆言不稱老。",
                    "zhushu": "廣敬。"
                },
                {
                    "paragraph": "年長以倍，則父事之；",
                    "zhushu": "謂年二十於四十者。人年二十，弱冠成人，有爲人父之端。今四十於二十者，有子道。内則曰：年二十，悙行孝弟。○冠，工喚反。悙，都温反。"
                },
                {
                    "paragraph": "十年以長，則兄事之；五年以長，則肩隨之。",
                    "zhushu": "肩隨者，與之並行差退。○差，初佳反，徐𥘉宜反。"
                },
                {
                    "paragraph": "羣居五人，則長者必異席。",
                    "zhushu": "席以四人爲節，因宜有所尊。"
                },
                {
                    "paragraph": "○爲人子者，居不主奥，坐不中席，行不中道，立不中門。",
                    "zhushu": "謂與父同宫者也，不敢當其尊處。室中西南隅謂之奥，道有左右。中門，謂棖闑之中央。内則曰：由命士以上，父子皆異宫。○奥，烏報反，沈於六反。處，昌慮反，下同。棖，直衡反，闑也。闑，魚列、五結二反。上，時掌反，後以上皆同。重意：立不中門，玉藻：賔入不中門。"
                },
                {
                    "paragraph": "食饗不爲槩，",
                    "zhushu": "槩，量也。不制待賔客饌具之所有。○食音嗣。饗，本又作享，香两反。槩，右愛反。饌，土恋反。"
                },
                {
                    "paragraph": "𥙊祀不爲尸。",
                    "zhushu": "尊者之䖏，爲其失子之道。然則尸卜筮無父者。○爲其，于偽反，下注除不爲狐皆同。"
                },
                {
                    "paragraph": "聽於無聲，視於無形。",
                    "zhushu": "𢘆若親之将有教使然。"
                },
                {
                    "paragraph": "不登髙，不臨深，不苟訾，不苟𥬇。",
                    "zhushu": "爲其近危辱也。人之性不欲見毀訾，不欲見𥬇，君子樂然後𥬇。○訾音紫。毀，沈又将知反。樂音洛。"
                },
                {
                    "paragraph": "○孝子不服闇，不登危，懼辱親也。",
                    "zhushu": "服，事也。闇，𡨋也。不於闇𡨋之中從事，爲卒有非常，且嫌失礼也。男女夜行以燭。○𡨋，本亦作暝，莫㝎反，下文同。卒，才忽反。"
                },
                {
                    "paragraph": "父母存，不許友以死，",
                    "zhushu": "爲忘親也，死爲報仇讎。"
                },
                {
                    "paragraph": "不有私財。",
                    "zhushu": ""
                },
                {
                    "paragraph": "○為人子者，父母存，冠衣不純素。",
                    "zhushu": "為其有䘮象也。純，縁也。玉藻曰：縞冠玄武，子姓之冠也。縞冠素紕，旣祥之冠也。深衣曰：具父母，衣純以青。○純，諸允反，又之閠反，下注皆同。縁，悅絹反。縞，古老反，又古到反。紕，婢支反，徐補移反。重意：父母存，不有私財，坊記篇：父母在，不敢私其財。"
                },
                {
                    "paragraph": "孤子當室，冠衣不純采。",
                    "zhushu": "早䘮，親，雖除䘮，不忘哀也。謂年未三十者，三十壯有室，有代親之端，不為孤也。當室，適子也。深衣曰：孤子衣純以素。○早䘮，息浪反。適，丁厯反。"
                },
                {
                    "paragraph": "○㓜子常視毋誑，",
                    "zhushu": "視，今之示字。小未有所知，常示以正物，以正教之，无誑欺。○視，音示。誑，本或作𧥶，同九况反，欺也。"
                },
                {
                    "paragraph": "童子不衣裘裳。",
                    "zhushu": "裘大温，消隂氣，使不堪苦。不衣裘裳，便易。○衣，於旣反，下同。大，音泰，徐池佐反。便，婢面反。易，以䜴反。"
                },
                {
                    "paragraph": "立必正方，不傾聽。",
                    "zhushu": "習其自端正。"
                },
                {
                    "paragraph": "長者與之提𢹂，則两手奉長者之手，",
                    "zhushu": "習其扶持尊者。提攜，謂率將行。○提，大𠔃反。𢹂，户圭反。奉，芳勇反，又扶㳟反，下及注奉扄、奉席、奉箕皆同。"
                },
                {
                    "paragraph": "負劒辟咡詔之，",
                    "zhushu": "負，謂置之於背。劒，謂挾之於旁。辟咡詔之，謂傾頭與語，口旁曰咡。○辟，匹亦反，側也，徐芳益反，沈扶亦反，注同。咡，如志反，何云：口耳之間曰咡。挾，音恊，○重意：辟咡詔之，少儀篇：辟咡而對。"
                },
                {
                    "paragraph": "則掩口而對。",
                    "zhushu": "習其郷尊者屏氣也。○俺，於檢反。郷，許亮反，本亦作嚮，後文注皆同。屏，必領反。"
                },
                {
                    "paragraph": "○從於先生，不越路而與人言。",
                    "zhushu": "尊不二也。先生，老人教學者。○從，才用反，下皆同。"
                },
                {
                    "paragraph": "遭先生於道，趨而進，正立拱手。",
                    "zhushu": "為有教使。○拱，俱勇反。"
                },
                {
                    "paragraph": "先生與之言則對，不與之言，則趨而退。",
                    "zhushu": "爲其不欲與己並行。"
                },
                {
                    "paragraph": "從長者而上丘陵，則必郷長者所視。",
                    "zhushu": "為逺視不察，有所問。○上，時掌反，下同。"
                },
                {
                    "paragraph": "登城不指，城上不呼。",
                    "zhushu": "為惑人。○呼，火故反，號呌也。"
                },
                {
                    "paragraph": "将適舎，求毋固。",
                    "zhushu": "謂行而就人館。固，猶常也。求主人物，不可以舊常，或時乏無。周礼士訓下“地物原其生，以詔地求”其𩔖。"
                },
                {
                    "paragraph": "將上堂，聲必揚。",
                    "zhushu": "警内人也。○警，京領反。"
                },
                {
                    "paragraph": "户外有二屨，言聞則入，言不聞則不入。將入户，視必下。入户奉扄，視瞻毋囬。",
                    "zhushu": "不干，掩人之私也。奉扄，敬也。○屨，紀其反，單下曰屨。聞音問，又如字，下同。視，常止反，下同，徐音示。扄，古螢反，何云：関也。二云：門扇上鐶鈕。瞻毋，徐音如字。"
                },
                {
                    "paragraph": "户開亦開，户闔亦闔。",
                    "zhushu": "不以後来変先。○圔，胡臘反。"
                },
                {
                    "paragraph": "有後入者，闔而勿遂。",
                    "zhushu": "示不拒人。○拒，其許反。"
                },
                {
                    "paragraph": "毋踐屨，毋踖席，摳衣趨隅，必愼唯諾。",
                    "zhushu": "趍隅升席，必由下也。愼唯諾者，不先㪯，見問乃應。○躇，在亦反，躐也。摳，苦侯反，提也，下及注同。趍，七俱反，向也，注同。唯，于癸反，應辝也，注同，徐于比反，沈以水反。諸，乃各反。應，應對之應。"
                },
                {
                    "paragraph": "大夫、士出入君門，由闑右，",
                    "zhushu": "臣統於君。闑，門撅。○闑，魚列反，撅也。撅，求月反，門中木。"
                },
                {
                    "paragraph": "不踐閾。",
                    "zhushu": "閾，門限也。○閾，于逼反，又况掝反。重意：不踐閾，玉藻：不履閾。"
                },
                {
                    "paragraph": "○凡與客入者，每門讓於客。",
                    "zhushu": "下賔也。敵者迎於大門外。聘礼曰：君迎賔於大門内。○下，遐嫁反。"
                },
                {
                    "paragraph": "客至於寢門，則主人請入爲席，",
                    "zhushu": "為，猶敷也，雖君亦然。○敷，芳夫反。"
                },
                {
                    "paragraph": "然後出迎客，客固辭，",
                    "zhushu": "又讓先入。"
                },
                {
                    "paragraph": "主人肅客而入。",
                    "zhushu": "肅，進也。進客，謂道之。○道，音導。"
                },
                {
                    "paragraph": "主人入門而右，客入門而左，",
                    "zhushu": "右就其右，左就其左。"
                },
                {
                    "paragraph": "主人就東階，客就西階。客若降等，則就主人之階。",
                    "zhushu": "降，下也。謂大夫於君，士於大夫也。不敢輙由其階，卑統於尊，不敢自專。"
                },
                {
                    "paragraph": "主人固辭，然後客復就西階。",
                    "zhushu": "復其正。○復，音服，後同，更不重出。○重言：主人固辝，又下文。"
                },
                {
                    "paragraph": "主人與客讓登，主人先登，客從之。拾級聚足，",
                    "zhushu": "拾，當為涉，声之誤也。級，等也。涉等聚足，謂前足躡一等，後足從之併。○拾，依注音渉。級，音急，階等。攝，女攝反。併，歩頂反。"
                },
                {
                    "paragraph": "連歩以上。",
                    "zhushu": "重蹉，跌也。連歩，謂足相隨不相遇也。○上，時掌反，下皆同。重，直勇反，徐治㳟反。蹉，本亦作差，同七可反。跌，大結反。遛，古卧反，，後不音者放此。"
                },
                {
                    "paragraph": "上於東階，則先右足；上於西階，則先左足。",
                    "zhushu": "近於相郷，敬。"
                },
                {
                    "paragraph": "○帷薄之外不趨，",
                    "zhushu": "不見尊者，行自由，不為容也。入則容。行而張足曰趨。○帷，位悲反，帷幔也。薄，平搏反，簾也。"
                },
                {
                    "paragraph": "堂上不趨，",
                    "zhushu": "爲其迫也，堂下則趍。○為，于僞反，下並同。迫，音伯。重言：堂上不趍，又見少儀、問䘮。"
                },
                {
                    "paragraph": "執玉不趨，",
                    "zhushu": "志重玉也。聘礼曰：上介授賔玉於廟門外。○介，音界。"
                },
                {
                    "paragraph": "堂上接武，",
                    "zhushu": "武，迹也。迹相接，謂每移足半躡之，中人之迹尺二寸。"
                },
                {
                    "paragraph": "堂下布武。",
                    "zhushu": "武，謂每移足各自成迹，不相躡。"
                },
                {
                    "paragraph": "室中不翔，",
                    "zhushu": "又為迫也。行而張拱曰翔。"
                },
                {
                    "paragraph": "並坐不横肱，",
                    "zhushu": "為害旁人。○並，如字，又歩頂反，後放此。肱，古弘反。"
                },
                {
                    "paragraph": "授立不跪，授坐不立。",
                    "zhushu": "為煩尊者俛仰受之。○跪，求委反，本又作危。授坐，本又作俛仰。重意：授立不跪，授坐不立，少儀：受立不坐。"
                },
                {
                    "paragraph": "○凡為長者糞之禮，必加帚於箕上，",
                    "zhushu": "如是得两手奉箕，㳟也。謂𥘉執而徃時也。弟子聀曰：執箕膺 ，厥中有帚。○爲，于偽反。糞，本又作𢹔，徐音𡚒，掃席前曰𢹔。帚，之手反。箕，音基。膺，於陵反。葉，如字，箕舌。"
                },
                {
                    "paragraph": "以袂拘而退，其塵不及長者，",
                    "zhushu": "謂埽時也。以袂擁帚之前，埽而却行之。○袂，武世反，衣䄂未。拘，古侯反，徐音俱。埽，先報反，又先早反。擁，於勇反。"
                },
                {
                    "paragraph": "以箕自郷而扱之。",
                    "zhushu": "扱，讀曰吸，謂収糞時也。箕去弃物，以郷尊者，則不㳟。○扱，許急反，歛也。去，丘吕反，下注同。"
                },
                {
                    "paragraph": "奉席如橋衡。",
                    "zhushu": "横奉之，令左昻右低，如有首尾然。橋，井上㮮。橰，衡上低昂。○橋，居廟反。令，力呈反。昻，本又作卬，又作仰，同，五剛反，又魚丈反，下同。㮮，本又作契，又作絜，同音結。橰，古毫反。㮮橰，依字作桔橰，見莊子。"
                },
                {
                    "paragraph": "請席何郷，請祍何趾。",
                    "zhushu": "順尊者所安也。祍，卧席也。坐問郷，卧問趾。因於隂陽。○祍，而審反。趾，音止。重意。請席何郷，請祍何趾？内則奉席請何郷。将祍長者，奉席請何祉。"
                },
                {
                    "paragraph": "席南鄉北郷，以西方爲上；東郷西郷，以南方為上。",
                    "zhushu": "布席無常，此其順之也。上，謂席端也。坐在陽則上左，坐在隂則上右。○坐，才卧反，又如字。"
                },
                {
                    "paragraph": "若非飲食之客，則布席，席間函丈。",
                    "zhushu": "謂講問之客也。函，猶容也。講問宜相對，容丈，足以指畫也。飲食之客，布席於牖前。丈，或為杖。○函，胡南反。丈，如字，丈尺之丈，王肅作杖。畫，胡麥反。牖，羊九反。"
                },
                {
                    "paragraph": "主人跪正席，",
                    "zhushu": "雖来講問，猶以客礼待之，異於弟子。"
                },
                {
                    "paragraph": "客跪撫席而辭。",
                    "zhushu": "撫之者，荅主人之親正。"
                },
                {
                    "paragraph": "客徹重席，主人固辭，",
                    "zhushu": "徹，去也。去重席，謙也。𠕅辝曰固。○重，直龍反，注同。再辝曰固，一本作曰固辝。"
                },
                {
                    "paragraph": "客踐席，乃坐。",
                    "zhushu": "客安，主人乃敢安也。講問冝坐。"
                },
                {
                    "paragraph": "主人不問，客不先舉。",
                    "zhushu": "客自外來，宜問其安否、无恙及所爲來故。○恙，羊尚反，尔雅云：憂也。為，于偽反，下同。"
                },
                {
                    "paragraph": "将即席，容毋怍，",
                    "zhushu": "作，顔色变也。○怍，才洛反，慙也。"
                },
                {
                    "paragraph": "两手摳衣，去齊尺。",
                    "zhushu": "齊，謂裳下緝也。○齊，音咨，注同，本又作齋。緝，七立反。"
                },
                {
                    "paragraph": "衣毋撥，",
                    "zhushu": "掇，發揚貌。○撥，半末反。"
                },
                {
                    "paragraph": "足毋蹶。",
                    "zhushu": "蹶，行遽貌。○蹶，本又作蹙，居衛反，又求月反。遽，其據反。"
                },
                {
                    "paragraph": "○先生書䇿，琴瑟在前，坐而遷之，戒勿越。",
                    "zhushu": "廣敬也。在前，謂當行之前。○策，本又作莢，初革反，編蕳也。"
                },
                {
                    "paragraph": "虚坐盡後，",
                    "zhushu": "謙也。○尽，律忍反，後放此。"
                },
                {
                    "paragraph": "食坐盡前。",
                    "zhushu": "為汙席。○，汙，汙辱之汙，又 故反，後放此。"
                },
                {
                    "paragraph": "坐必安，執爾顔。",
                    "zhushu": "執，猶守也。"
                },
                {
                    "paragraph": "長者不及，毋儳言。",
                    "zhushu": "儳，猶暫也。非𩔗雜。○儳，仕鍳反。"
                },
                {
                    "paragraph": "正爾容，聽必㳟，",
                    "zhushu": "聽先生之言，旣說又敬。○說，音悦。"
                },
                {
                    "paragraph": "毋勦說，",
                    "zhushu": "勦，猶𢱯也。謂取人之說以為己說。○勦，𥘉交反，一音𥘉敎反，𢱯取。說，如字，注同，徐舒銳反。擥，徐力敢反。"
                },
                {
                    "paragraph": "毋雷同。",
                    "zhushu": "雷之發声，物无不同時應者，人之言，當各由已，不當然也。孟子曰：人無是非之心，非人也。○應，應對之應，下同。"
                },
                {
                    "paragraph": "必則古昔，稱先王。",
                    "zhushu": "言必有依據。"
                },
                {
                    "paragraph": "侍坐於先生，先生問焉，終則對。",
                    "zhushu": "不敢錯乱尊者之言。○坐，才卧反，後放此。○重意：侍坐於先生，玉藻：侍食於先生。"
                },
                {
                    "paragraph": "請業則起，請益則起。",
                    "zhushu": "尊師重道也。起，若今摳衣前請也。業，謂篇卷也。益，謂受說不了，欲師更明說之。子路問政，子曰：先之，勞之。請益，曰：無倦。○卷，音眷。"
                },
                {
                    "paragraph": "父召無諾，先生召無諾，唯而起。",
                    "zhushu": "應辝，唯㳟於諾。○唯，于癸反，徐于比反。重意：父召無諾，玉藻：父命呼，唯而不諾。"
                },
                {
                    "paragraph": "侍坐於所尊敬，毋餘席，",
                    "zhushu": "必尽其所近尊者之端，為有後來者。○爲，于為反，下為饌同。"
                },
                {
                    "paragraph": "見同等不起。",
                    "zhushu": "不爲私敬。"
                },
                {
                    "paragraph": "燭至起，",
                    "zhushu": "異晝夜。"
                },
                {
                    "paragraph": "食至起，",
                    "zhushu": "為饌変。"
                },
                {
                    "paragraph": "上客起，",
                    "zhushu": "敬尊者。"
                },
                {
                    "paragraph": "燭不見䟦。",
                    "zhushu": "䟦，本也。燭尽則去之。嫌若烬多，有厭倦。○見，賢変反。跋，半未反。去，起吕反，下風去、免去同。烬，才性反。厭，於豔反，下同。"
                },
                {
                    "paragraph": "尊客之前，不叱狗。",
                    "zhushu": "主人於尊客之前，不敢倦，嫌若風去之。○叱，尺質反。狗，古口反。風，芳鳯反。"
                },
                {
                    "paragraph": "讓食，不唾。",
                    "zhushu": "嫌有穢惡。唾，吐卧反。穢，紆廢反，徐烏外反。惡，烏路反。"
                },
                {
                    "paragraph": "○侍坐於君子，君子欠伸，撰杖屨，視日蚤莫，侍坐者請出矣。",
                    "zhushu": "以君子有倦意也。撰，猶持也。○欠，丘歛反。伸，音身。撰，仕轉反。屨，紀具反，下同。蚤，音早。莫，音暮。重言：侍坐於君子，本篇二，少儀一。○重意：少儀：問日之蚤莫。"
                },
                {
                    "paragraph": "侍坐於君子，君子問更端，則起而對。",
                    "zhushu": "離席對，敬異事也。君子必令復坐。○離，力智反。令，力呈反。"
                },
                {
                    "paragraph": "侍坐於君子，若有告者曰：少間，願有復也。則左右屏而待。",
                    "zhushu": "復，白也。言欲湏少空間，有所白也。屏，猶退也，𨼆也。○間，音閑，注同。"
                },
                {
                    "paragraph": "毋側聽，",
                    "zhushu": "嫌探人之私也。側聽，耳属於垣。○探，音貪。属，之玉反。垣，音𡊮。"
                },
                {
                    "paragraph": "毋噭應，毋滛視，毋怠荒，遊毋倨，立毋跛，坐毋箕，寢毋伏，歛髮毋髢，冠毋免，勞毋𥘵，暑毋褰裳。",
                    "zhushu": "皆爲其不敬。噭，号呼之声也。滛視，睇眄也。忘荒，放散身体也。跛，徧在也。伏，覆也。髢，髲也，毋垂餘奸髲也。免，去也。褰，祛也。髢，或為肄。○噭，古弔反。視，如字，徐市志反。倨，音據。跛，彼義反，又波我反。髢，徒細反，髮垂如髲。𥘵，徒早反，露也。褰，起連反。爲，于偽反，下為妨、為于、皆為、爲其、爲後同。号，户髙反，本又作啼字。呼，火故反，又如字。睇，大計反。眄，莫遍反。覆，芳伏反。髲，皮義反。祛，丘魚反。肄，以二反，餘也。"
                },
                {
                    "paragraph": "○侍坐於長者，屨不上於堂，",
                    "zhushu": "屦賤，空則不陳於尊者之側。○上，時掌反。"
                },
                {
                    "paragraph": "解屨不敢當階，",
                    "zhushu": "為妨後升者。○妨，音方。"
                },
                {
                    "paragraph": "就屨，跪而舉之，屏於側。",
                    "zhushu": "謂獨退也。就，猶著也。屏，亦不當階。○着，子畧反。"
                },
                {
                    "paragraph": "郷長者而屨，跪而遷屨，俯而納屨。",
                    "zhushu": "謂長者送之也，不得屏，迁之而已。俯，俛也。納，内也。迁，或爲還。"
                },
                {
                    "paragraph": "離坐離立，毋往參焉。離立者，不出中間。",
                    "zhushu": "為干人私也。离，两也。"
                },
                {
                    "paragraph": "○男女不雜坐，不同椸枷，不同巾櫛，不親授。嫂叔不通問，諸母不漱裳。外言不入於梱，内言不出於梱。女子許嫁、纓，非有大故，不入其門。姑、姊、妺、女子子已嫁而反，兄弟弗與同席而坐，弗與同器而食。",
                    "zhushu": "皆爲重别，防滛乱。不雜坐，謂男子在堂，女子在房也。椸，可以枷衣者，通問，謂相称謝也。諸母，庶母也。漱，澣也。庶母賤，可使漱衣，不可使漱裳。裳賤，尊之者，亦所以逺别。外言、内言，男女之聀也。不出入者，不以相問也。梱，門限也。女子許嫁，繁纓，有從人之端也。大故，宫中有災変若疾病，乃後入也。女子有宫者，亦謂由命士以上也。春秋傳曰：羣公子之舎，則已卑矣。女子十年而不出嫁，乃成人，可以出矣，猶不与男子共席而坐，亦逺别也。○椸，羊支反，衣枷也。枷，本又作架，又音嫁，古本無此字。櫛，側乙反。嫂，字又作㛮，素早反。漱，悉侯反。梱，本又作閫，苦本反。别，彼列反，下及注同。澣，户菅反。重言：外言不入於梱，内言不出於梱，又内則。女子子，又䘮服、表記。重意：内則篇：男女不同椸枷，又：内言不岀，外言不入。"
                },
                {
                    "paragraph": "父子不同席。",
                    "zhushu": "異尊早也。重意：内則：男女不同席。"
                },
                {
                    "paragraph": "男女非有行媒，不相知名；",
                    "zhushu": "見媒徃来，傳婚姻之言，乃相知姓。○媒，音梅。傳，直專反。"
                },
                {
                    "paragraph": "非受幣，不交不親。",
                    "zhushu": "重别有礼，乃相纒固。"
                },
                {
                    "paragraph": "故日月以告君，",
                    "zhushu": "周礼，凡取判妻入子者，媒氏書之以告君，謂此也。○判，普叛反。"
                },
                {
                    "paragraph": "齊戒以告鬼神，",
                    "zhushu": "昏礼，凡受女之礼，皆於廟，爲神席，以告鬼神，謂此也。○斉，側皆反。"
                },
                {
                    "paragraph": "爲酒食以召郷黨僚友，",
                    "zhushu": "會賔客也。"
                },
                {
                    "paragraph": "以厚其别也。",
                    "zhushu": "  慎也。"
                },
                {
                    "paragraph": "取妻不取同姓，故買妾不知其姓，則卜之。",
                    "zhushu": "爲其近禽獸也。妾賤，或時非媵，取之於賤者，丗无本繫。○取，七住反，本亦作娶，下賀取妻同。媵，羊證反，又繩證反。繋，音計，又户計反。重言：取妻不娶同姓，故買妾不知其姓，則卜之，又坊記。"
                },
                {
                    "paragraph": "寡婦之子，非有見焉，弗與為友。",
                    "zhushu": "辟嫌也。有見，謂有竒才，卓然，衆人所知。○見，賢遍反。辟，音避，下同，餘放此。重言：寡婦之子，坊記。重意：坊記不有見焉，則弗友也。"
                },
                {
                    "paragraph": "○賀取妻者，曰：某子使某，聞子有客，使某羞。",
                    "zhushu": "謂不在賔客之中，使人徃者。羞，進也，言進於客。古者謂候爲進，其礼盖壷酒、束脩若大也。不斥主人，昏礼不賀。"
                },
                {
                    "paragraph": "貧者，不以貨財為禮；老者，不以筋力爲禮。",
                    "zhushu": "礼許儉，不非无也。年五十始杖，八十拜君命，一坐𠕅至。○筋，音斤。"
                },
                {
                    "paragraph": "○名子者，不以國，不以日月，不以隱疾，不以山川。",
                    "zhushu": "此在常語之中，為後難諱也。春秋傳曰：名，終将諱之。隱疾，衣中之疾也，謂若黑臀、黒肱矣。疾在外者，虽不得言，尚可指擿，此則无時可辟。俗語云：𨼆疾難爲醫。○臀，徒孫反。擿，吐曆反，或音的。醫，於其反，重意：内則：凡名子，不以日月，不以國，不以隱疾。互注：左桓六年：子同生，公問名於申繻，對曰：名有五：有信，有義，有象，有假，有𩔖。不以國，不以官，不以山川，不以𨼆疾。故以國則廢名，以官則廢聀，以山川則廢主。晋以僖侯廢司徒，宋以武公廢司空，先君献、武廢二山，是以大物不可以命。"
                },
                {
                    "paragraph": "○男女異長。",
                    "zhushu": "各自為伯季也。"
                },
                {
                    "paragraph": "男女二十冠而字。",
                    "zhushu": "成人矣，敬其名。○冠，古乱反。重意：上文“二十曰弱，冠”，内則：二十而冠。"
                },
                {
                    "paragraph": "父前子名，君前臣名。",
                    "zhushu": "對至尊，无大小，皆相名。"
                },
                {
                    "paragraph": "女子許嫁，笄而字。",
                    "zhushu": "以許嫁為成人。○笄，古𠔃反。重意：内則：十有五年而笄。"
                },
                {
                    "paragraph": "○凡進食之禮，左殽右胾。食居人之左，羮居人之右。",
                    "zhushu": "皆便食也。殽，骨体也。胾，切肉也。食，飯属也。居人左右，明其近也。殽在爼，胾在豆。○殽，户交反，熟肉有骨曰殽。胾，仄吏反，大腐。食，音嗣，飯也，注食飯属同。羮，古衡反。便，婢面反，下同。近，如字。"
                },
                {
                    "paragraph": "膾炙處外，醯醤處内，",
                    "zhushu": "殽，胾之外内也。近醯醬者，食之主。贈炙皆在豆。○膾，古外反。炙，章夜反，注同。醢，徐音海，本又作醯，呼𠔃反。醬，子匠反。"
                },
                {
                    "paragraph": "葱㳿處末，",
                    "zhushu": "㳿，烝葱也。処醯醤之左。言末者，殊加也。㳿在豆。○㳿，以制反。烝，之承反。"
                },
                {
                    "paragraph": "酒漿處右。",
                    "zhushu": "処羮之右。此言若酒若漿耳，两有之，則左酒右漿。此大夫、士與賔客燕食之礼，其礼食，則冝放公食大夫礼云。○漿，子羊反。燕，本亦作宴，於遍反。放，方兩反。食，音嗣，此儀礼篇名也，後放此，下及注執食同。重意：少儀：客爵居左，其飲居右。"
                },
                {
                    "paragraph": "以脯脩置者，左胊右末。",
                    "zhushu": "亦便食也。屈中曰朐。○胊，其俱反。"
                },
                {
                    "paragraph": "客若降等，執食興辭。",
                    "zhushu": "辝者，辝主人之臨己食，若欲食於堂下然。"
                },
                {
                    "paragraph": "主人興辭於客，然後客坐。",
                    "zhushu": "復坐。重言：又下文。"
                },
                {
                    "paragraph": "主人延客𥙊，",
                    "zhushu": "延，道也。𥙊，𥙊先也。君子有事不忘本也。客不降等，則先𥙊。○客𥙊，礼，飲食必𥙊，示有所先也。于宝注周礼云：𥙊五行六隂之伸，與人起居。道，音導。"
                },
                {
                    "paragraph": "𥙊食，𥙊所先進，",
                    "zhushu": "主人所先進，先𥙊之，所後進，後𥙊之，如其次。"
                },
                {
                    "paragraph": "殽之序，徧𥙊之。",
                    "zhushu": "謂胾炙膾也，以其本岀於性体也。公食大夫礼：魚、腊、湆、醤，不祭也。○徧，音遍，下注同。腊，音昔。湆，音泣。"
                },
                {
                    "paragraph": "三飯，主人延客食胾，然後辯殽。",
                    "zhushu": "先食胾，後食殽。殽，尊也。凡食殽，辯於肩，食肩，則飽也。○飯，扶晚反，下注礼飯以手同，依字書食旁作卞，扶万反；食旁作反，扶晚反，二字不同，今則混之，故隨俗而音此。辯，音遍，下同。"
                },
                {
                    "paragraph": "主人未辯，客不虚口。",
                    "zhushu": "俟主人也。虚口，謂酳也。客自敵以上，其酳不待主人飽，主人不先飽也。○酳，音胤，又士覲反，漱口也。以酒曰酳，以水曰漱。"
                },
                {
                    "paragraph": "侍食於長者，主人親饋，則拜而食；",
                    "zhushu": "勸長者食耳。虽賤，不得執食，㒷辝拜而己，示敬也。○饋，其𩔗反。重言：侍食於長者，又下文。"
                },
                {
                    "paragraph": "主人不親饋，則不拜而食。",
                    "zhushu": "以其礼於己不隆。重意：坊記：主人親饋，則客𥙊；主人不親饋，則客不𥙊。"
                },
                {
                    "paragraph": "共食不飽，",
                    "zhushu": "謙也。謂共羮飯之大器也。"
                },
                {
                    "paragraph": "共飯不澤手。",
                    "zhushu": "爲汙手不絜也。澤，謂捼莎也。礼，飯以手。澤，或為擇。○爲，于偽反。汗，下半反，本或作汗。捼，乃禾反，沈耳佳反。莎，息禾反，又息隨反。"
                },
                {
                    "paragraph": "毋摶飯，",
                    "zhushu": "爲欲致飽，不嫌。○摶，徒端反。為，于僞反，下皆同。"
                },
                {
                    "paragraph": "毋放飯，",
                    "zhushu": "去手箇飯於器中，人所穢。○去，起吕反。"
                },
                {
                    "paragraph": "毋流歠，",
                    "zhushu": "大歠，嫌欲疾。○歠，州悅反。重言：毋放飯，毋流歠，又少儀。"
                },
                {
                    "paragraph": "毋咤食，",
                    "zhushu": "嫌薄之。○咤，陟嫁反，叱咤也。"
                },
                {
                    "paragraph": "毋齧骨，",
                    "zhushu": "為有声響，不敬。○齧，五結反。"
                },
                {
                    "paragraph": "毋反魚肉，",
                    "zhushu": "爲己歴口，人所穢。"
                },
                {
                    "paragraph": "毋投與狗骨，",
                    "zhushu": "為其賤飲食之物。"
                },
                {
                    "paragraph": "毋固獲，",
                    "zhushu": "爲其不廉也。欲專之曰固，爭取曰獲。○獲，如字，鄭横覇反，一音護。"
                },
                {
                    "paragraph": "毋揚飯。飯黍毋以箸，毋嚃羮，",
                    "zhushu": "亦嫌欲疾也。嚃，爲不嚼菜。○飯，扶晩反。箸，直慮反，說文云：飯敧也。嚃，他荅反，一音吐計反，又音退。嚼，疾略反。"
                },
                {
                    "paragraph": "毋絮羮，",
                    "zhushu": "爲其詳於味也。絮，猶調也。○絮，勑慮反，謂加以塩梅也。"
                },
                {
                    "paragraph": "毋刺齒，",
                    "zhushu": "爲其弄口也。口容止。○刺，七亦反。弄，魯凍反。"
                },
                {
                    "paragraph": "毋歠醢。",
                    "zhushu": "亦嫌詳於味也。歠者，爲其淡故。○淡，度敢反。"
                },
                {
                    "paragraph": "客絮羮，主人辭不能亨。客歠醢，主人辭以窶。",
                    "zhushu": "優賔。○亨，普彭反，煑也。窶，其禹反，貧也。"
                },
                {
                    "paragraph": "濡肉齒决，",
                    "zhushu": "决，猶断也。○濡，音□，字亦作𣽉。断，音短。"
                },
                {
                    "paragraph": "乾肉不齒决，",
                    "zhushu": "堅，冝用手。"
                },
                {
                    "paragraph": "毋嘬炙。",
                    "zhushu": "為其貪食甚也。嘬，謂一㪯尽脔，特牲、少牢：嚌之，加于爼。○嘬，初怪反。炙，章夜反。脔，力轉反。少，徐武照反，凡少牢皆同。斉，才細反。"
                },
                {
                    "paragraph": "卒食，客自前跪，徹飯齊，以授相者。",
                    "zhushu": "謙也。自，從也。斉，醬属也。相者，主人賛饌者。公食大夫礼：賔卒食，北面取梁與醬以降也。○卒，子恤反，後更不音者同。斉，本又作韲，將𠔃反。相，息亮反，及注同。"
                },
                {
                    "paragraph": "主人興，辭於客，然後客坐。",
                    "zhushu": "不聽親徹。"
                },
                {
                    "paragraph": "侍飲於長者，酒進則起，拜受於尊所。",
                    "zhushu": "降席拜受，敬也。燕飲之礼郷尊。○郷，音向。"
                },
                {
                    "paragraph": "長者辭，少者反席而飲。長者舉未釂，少者不敢飲。",
                    "zhushu": "不敢先尊者。尽爵曰釂。燕礼曰：公辛爵而後飲也。○少，式召反，下皆同。釂，子妙反，尽也。先，悉薦反，又如字。"
                },
                {
                    "paragraph": "長者賜，少者、賤者不敢辭。",
                    "zhushu": "不敢亢礼也。賤者，僮僕之属。○亢，苦浪反。僮，音同。"
                },
                {
                    "paragraph": "賜果於君前，其有核者懷其核。",
                    "zhushu": "嫌弃尊者物也。木實曰果。○核，户革反。"
                },
                {
                    "paragraph": "御食於君，君賜餘，器之漑者不冩，其餘皆冩。",
                    "zhushu": "重汙辱君之器也。溉，謂陶梓之器。不漑，謂萑竹之器也。冩者，傳己器中，乃食之也。勸侑曰御。○溉，古爱反。重，直勇反，徐治龍反。陶，音桃，瓦器也，沈音遥。萑，音丸，葦也。傳，直專反。侑，音又。"
                },
                {
                    "paragraph": "餕餘不𥙊，父不𥙊子，夫不𥙊妻。",
                    "zhushu": "食人之餘曰餕。餕而不祭，唯此𩔗也。食尊者之餘，則𥙊盛之。○餕，子閠反。"
                },
                {
                    "paragraph": "御同於長者，雖貳不辭，",
                    "zhushu": "謂侍食於長者，饌具与之同也。貳，謂重殽膳也。辝之，爲長者嫌。○重，直龍反。"
                },
                {
                    "paragraph": "偶坐不辭。",
                    "zhushu": "盛僎不爲己。○偶，五口反，配也，一曰副貳也。坐，才卧反，又如字。"
                },
                {
                    "paragraph": "羮之有菜者用梜，其無菜者不用梜。",
                    "zhushu": "梜，猶著也。今人或謂著為梜提。○梜，古叶反，沈音甲，字林作筴，云：箸也，公治反。箸，直慮反。"
                },
                {
                    "paragraph": "為天子削𤓰者副之，巾以絺。",
                    "zhushu": "副，析也。既削，又四析之，乃横断之，而巾覆焉。○爲，于偽反，下同。削，息畧反。𤓰，古華反。副，普逼反。絺，勑宜反，細葛。析，星歴反，下同。断，音短，下同。"
                },
                {
                    "paragraph": "爲國君者華之，巾以綌。",
                    "zhushu": "華，中裂之，不四析也。○華，胡𤓰反。綌，去逆反。瓫，葛也。"
                },
                {
                    "paragraph": "爲大夫累之，",
                    "zhushu": "累，倮也。謂不巾覆也。○累，力果反，又如字。倮，力果反。"
                },
                {
                    "paragraph": "士㚄之，",
                    "zhushu": "不中裂，横断去㚄而己。○㚄，音帝。去，起吕反。"
                },
                {
                    "paragraph": "庶人齕之。",
                    "zhushu": "不横断。○齕，恨没反，徐胡切反。"
                },
                {
                    "paragraph": "父母有疾，冠者不櫛，行不翔，",
                    "zhushu": "憂不為容也。○冠，如字，徐右乱反。爲，如字，徐于偽反。"
                },
                {
                    "paragraph": "言不惰，",
                    "zhushu": "憂不在私好。惰，不正之言。○惰，徒禾反，又徒卧反。"
                },
                {
                    "paragraph": "琴瑟不御。",
                    "zhushu": "憂不在樂。"
                },
                {
                    "paragraph": "食肉不至變味，飲酒不至變貌，",
                    "zhushu": "憂不在味。"
                },
                {
                    "paragraph": "𥬇不至矧，怒不至詈，",
                    "zhushu": "憂在心，難変也。齒本曰矧，大𥬇則見。○矧，本又作哂，失忍反。詈，力智反，罵詈。"
                },
                {
                    "paragraph": "疾止復故。",
                    "zhushu": "自若常也。"
                },
                {
                    "paragraph": "有憂者側席而坐，",
                    "zhushu": "側，猶特也。憂不在接人，不布它面席。"
                },
                {
                    "paragraph": "有䘮者專席而坐。",
                    "zhushu": "降居処也。專，猶单也。"
                },
                {
                    "paragraph": "○水潦降，不獻魚鼈。",
                    "zhushu": "不饒多也。○潦，音老。雨水謂之潦。"
                },
                {
                    "paragraph": "獻鳥者佛其首，",
                    "zhushu": "爲其啄害人，一。佛，戾也。盖為小竹籠以冒之。○佛，本又作拂，扶弗反，下同。爲，于偽反，下爲其同。啄，吁廢反，陟遘反，又知胄、丁角反。戾，力計反。籠，力東反。冒，莫報反。"
                },
                {
                    "paragraph": "畜鳥者則勿佛也。",
                    "zhushu": "畜，飬也。飬則馴。○畜，許六反，徐况又反。馴，似遵反，狎也，徐食倫反，沈飬純反。"
                },
                {
                    "paragraph": "獻車馬者執䇿綏，献甲者執胄，献杖者執末，献民虜者操右袂，献粟者執右契，献米者操量鼓。献熟食者操醤齊，献田宅者操書致。",
                    "zhushu": "凡操執者，謂手所舉以告者也。設其大者，舉其小者，便也。甲，鎧也。胄，兠鍪也。民虜，軍所獲也。操其右袂制之。契，券要也。右爲尊。量鼓，量器名。○綏，音雖，執以登車者。胄，直又反。操，七刀反，持也，下及注皆同。契，若計反。量，音亮，又音良，升斛。鼓，𨼆義云：樂浪人呼為十二石者爲鼓。齊，本又作韲，同子𠔃反。便，婢面反。鎧，苦愛反。兠，丁侯反。鍪，莫侯反。券，字又作絭，音勸。"
                },
                {
                    "paragraph": "凡遺人弓者，張弓尚筋，弛弓尚角，",
                    "zhushu": "弓有徃来体，皆欲令其下曲，隤然順也。遺人無時，己㝎体則張之，未定体則弛之。○遺，于季反，与也，注同。弛，本又作施，同。隤，式是反，謂不張也，注同。隤，本又作頽，徒回反。"
                },
                {
                    "paragraph": "右手執簫，左手承弣，",
                    "zhushu": "簫，弭頭也。謂之簫。簫，邪也。弣，把中。○弣，音抚，徐音甫，下同。弭，亡婢反，弓，末也。邪，似嗟反。把，音霸，手執処也。"
                },
                {
                    "paragraph": "尊卑垂帨。",
                    "zhushu": "帨，佩巾也。磬折則佩垂。授受之儀，尊卑一。○帨，徐始銳反。磬，徐苦定反。折，徐時列反，又之列反，沈云：舊音逝。"
                },
                {
                    "paragraph": "若主人拜，",
                    "zhushu": "拜，受也。"
                },
                {
                    "paragraph": "則客還辟，辟拜，",
                    "zhushu": "辟拜，謙不敢當。○辟辟，上扶亦反，下音避，注同。"
                },
                {
                    "paragraph": "主人自受，由客之左，接下承弣，",
                    "zhushu": "由，從也。從客之左，右客尊之。接下，接客手下也。承弣，卻手則簫覆手与。○覆，芳服反。与，音餘。"
                },
                {
                    "paragraph": "郷與客並，然後受。",
                    "zhushu": "於堂上，則俱南面，礼敵者並授。"
                },
                {
                    "paragraph": "進劒者左首，",
                    "zhushu": "左首，尊也。"
                },
                {
                    "paragraph": "進戈者前其鐏，後其刃，進矛㦸者前其鐓，",
                    "zhushu": "後刃，敬也。三兵，鐏、鐓虽在下，猶爲首。銳底曰鐏，取其鐏地；平底曰鐓，取其鐓地。○鐏，在困反，舊子困反，注同，一讀注音作菅反。矛，本又作𨥨，音謀，兵器。鐓，本又作錞，徒對反，注同，一讀注丁乱反。銃，以稅反。底，丁礼反。"
                },
                {
                    "paragraph": "進几杖者拂之。",
                    "zhushu": "尊者所馮依，拂去塵，敬。○拂，如字。馮，皮氷反。去，起吕反。"
                },
                {
                    "paragraph": "效馬效羊者右牽之，",
                    "zhushu": "用右手便。效，猶呈見。○效，胡教反，下同。便，婢面反。見，賢遍反。"
                },
                {
                    "paragraph": "效犬者左牽之。",
                    "zhushu": "大齛齧人，右手當禁備之。○齛，本亦作噬，常丗反。"
                },
                {
                    "paragraph": "執禽者左首，",
                    "zhushu": "左首尊。"
                },
                {
                    "paragraph": "飾羔鴈者以繢，",
                    "zhushu": "繢，畫也。諸侯大夫以布，天子大夫以畫。○繢，胡對反。"
                },
                {
                    "paragraph": "受珠玉者以掬，",
                    "zhushu": "慎也。掬，手中。○掬，九六反，两手曰掬。"
                },
                {
                    "paragraph": "受弓劒者以袂，",
                    "zhushu": "敬也。"
                },
                {
                    "paragraph": "飲玉爵者弗揮。",
                    "zhushu": "爲其宝而脆。○揮，音輝。何云：振去餘酒曰揮。脆，七歳反。"
                },
                {
                    "paragraph": "凡以弓劒、苞苴、簟笥問人者，",
                    "zhushu": "問，猶遺也。苞苴，褁魚肉，或以葦，或以茅。簟笥，盛飯食者。圜曰簟，方曰笥。○苞苴，子餘反，苞，褁也，苴，藉也。簟，音單。笥，思嗣反。簟笥，竹噐也。褁，音果。葦，韋鬼反。盛，音成。圜，音貟。"
                },
                {
                    "paragraph": "操以受命，如使之容。",
                    "zhushu": "謂使者。○使，色吏反，注及下使者、使也並同。"
                },
                {
                    "paragraph": "凡為君使者，己受命，君言不宿於家。",
                    "zhushu": "急君使也。言，謂有故所問也。聘礼曰：君有言，則以束帛，如享礼。○爲，于偽反，下注為哀樂、爲其廢事並同。"
                },
                {
                    "paragraph": "君言至，則主人出拜君言之辱。使者歸，則必拜送于門外。",
                    "zhushu": "敬君命也。此謂國君問事於其臣。重言：聘義：拜君命之辱。"
                },
                {
                    "paragraph": "若使人於君所，則必朝服而命之，使者反，則必下堂而受命。",
                    "zhushu": "此臣有所告，請於其君。○朝，音條。"
                },
                {
                    "paragraph": "○愽聞強識而譲，敦善行而不怠，謂之君子。",
                    "zhushu": "敦，厚也。○識，如字，又式異反。行，下孟反，皇如字。怠，音代。"
                },
                {
                    "paragraph": "君子不盡人之歡，不竭人之忠，以全交也。",
                    "zhushu": "歡，謂飲食，忠，謂衣服之物。"
                },
                {
                    "paragraph": "禮曰：君子抱孫不抱子。此言孫可以爲王父尸，子不可以為父尸。",
                    "zhushu": "費於有病者之側，不能饋焉，則不問其所欲。有客不能館，則不問其所舎。"
                },
                {
                    "paragraph": "○適墓不登壟，",
                    "zhushu": "為其不敬.壟，冡也。墓，塋域。○壟，力勇反。塋，音營。"
                },
                {
                    "paragraph": "助葬必執紼，",
                    "zhushu": "葬，䘮之大事。紼，引車索。○紼，音弗。引車，本亦作引棺。索，悉各反。"
                },
                {
                    "paragraph": "臨䘮不𥬇，",
                    "zhushu": "臨哀冝有哀色。"
                },
                {
                    "paragraph": "揖人必違其位。",
                    "zhushu": "礼以変爲敬。"
                },
                {
                    "paragraph": "望柩不歌，入臨不翔，",
                    "zhushu": "哀傷之，无容樂。○柩，求又反。臨，如字，舊力鴆反。"
                },
                {
                    "paragraph": "當食不歎。",
                    "zhushu": "食或以樂，非歎所。"
                },
                {
                    "paragraph": "鄰有䘮，舂不相；里有殯，不巷歌。",
                    "zhushu": "助哀也。相，謂送杵声。○春，束容反。相，息亮反，注同。杵，昌吕反。重言：見檀弓上。"
                },
                {
                    "paragraph": "適墓不歌，",
                    "zhushu": "非樂所。"
                },
                {
                    "paragraph": "哭日不歌。",
                    "zhushu": "哀未忘也。"
                },
                {
                    "paragraph": "送䘮不由徑，送葬不辟塗潦。",
                    "zhushu": "所哀在此。○徑，經定反，邪路也。辟，音避，下注同。"
                },
                {
                    "paragraph": "臨䘮則必有哀色，執紼下笑，臨樂不歎。介胄則有不可犯之色。",
                    "zhushu": "貌与事冝相配。介，甲也。"
                },
                {
                    "paragraph": "故君子戒慎，不失色於人。",
                    "zhushu": "色厉而内荏，皃㳟，心狠，非倩者也。○荏，而審反，柔弱皃。狠，胡墾反。"
                },
                {
                    "paragraph": "國君撫式，大夫下之；大夫撫式，士下之。",
                    "zhushu": "撫。猶㩀也。㩀，式小俛，崇敬也。乗車必正立。○俛，音免。"
                },
                {
                    "paragraph": "禮不下庶人，",
                    "zhushu": "爲其遽於事，且不能備物。○下，遐嫁反，又如字。遽，其庶反。"
                },
                {
                    "paragraph": "刑不上大夫。",
                    "zhushu": "不與賢者犯法。其犯法則在八議，輕重不在刑書。○上，時掌反。与，音預。"
                },
                {
                    "paragraph": "刑人不在君側。",
                    "zhushu": "爲怨恨為害也。春秋傳曰：近刑人則輕死之道。"
                },
                {
                    "paragraph": "○兵車不式，",
                    "zhushu": "尚威武，不崇敬。重意：少儀：武車不式。"
                },
                {
                    "paragraph": "武車綏旌，",
                    "zhushu": "尽飾也。綏，謂垂舒之也。武車，亦兵車。○綏，耳隹反。"
                },
                {
                    "paragraph": "德車結旌。",
                    "zhushu": "不尽飾也。結，謂収歛之也。徳車，乗車。"
                },
                {
                    "paragraph": "○史載筆，士載言。",
                    "zhushu": "謂從於會同，各持其聀以待事也。筆，謂書具之属。言，謂會同盟要之辝。"
                },
                {
                    "paragraph": "前有水，則載青旌；前有塵埃，則載鳴鳶；前有車騎，則載飛鴻；前有士師，則載虎皮；前有摯獸，則載𧴀貅。",
                    "zhushu": "載，謂舉於旌首，以警衆也。礼，君行師從，卿行旅從。前駈舉此，則士衆知所有。所舉各以其𩔖象。青，二雀，水鳥。鳶鳴則将風。鴻，取飛有行列也。士師，謂兵衆。虎，取其有威勇也。𧴀貅，亦摯獸也。書曰：如虎如𧴀。士，或爲仕。○載音戴，下及注同。埃，烏来反。鳶，說專反，鴟也。騎，其寄反。摯音至。𧴀，孔安國云：执夷反，虎属，皆健。貅，本亦作貅，許求反。從，才用反。行，户剛反。"
                },
                {
                    "paragraph": "行，前朱鳥而後玄武，左青龍而右白虎，招揺在上，急繕其怒。",
                    "zhushu": "以此四獸爲軍陳，象天也。急，猶堅也。繕，讀曰勁。又畫招摇星於旌旗上，以起居堅勁軍之威怒，象天帝也。招摇星，在北斗杓端，主指者。○招揺，如字，北斗第七星。繕，依注音勁，吉政反。陳，直覲反。杓，敷昭反。"
                },
                {
                    "paragraph": "進退有度，",
                    "zhushu": "度，謂伐與歩數。重言：進退有度，経觧。"
                },
                {
                    "paragraph": "左右有局，各司其局。",
                    "zhushu": "局，部分也。○分，扶問反。"
                },
                {
                    "paragraph": "○父之讎，弗與共戴天；",
                    "zhushu": "父者，子之天，殺己之天，與共戴天，非孝子也。行求殺之，乃止。○讎，常由反。"
                },
                {
                    "paragraph": "兄弟之讎，不反兵；",
                    "zhushu": "𢘆執殺之備。"
                },
                {
                    "paragraph": "交遊之讎，不同國。",
                    "zhushu": "讎不吾辟，則殺之。交遊，或爲朋反。"
                },
                {
                    "paragraph": "○四郊多壘，此卿大夫之辱也。",
                    "zhushu": "辱其謀人之國不能安也。壘，軍辟也。数見侵伐則多壘。○壘，徐力鬼反。壁，本又作辟，布狄反。数，色角反。"
                },
                {
                    "paragraph": "地廣大，荒而不治，此亦士之辱也。",
                    "zhushu": "辱其親民不能安荒穢也。"
                },
                {
                    "paragraph": "○臨𥙊，不惰，",
                    "zhushu": "爲无神也。○為，于偽反，下爲不、為其、為有皆同。"
                },
                {
                    "paragraph": "𥙊服敝則焚之，𥙊噐敝則埋之，龜筴敝則埋之，牲死則埋之。",
                    "zhushu": "此皆不欲人亵之也。焚之必己；不用，埋之，不知鬼神之所爲。○埋，武垂反。亵，息列反，慢也。"
                },
                {
                    "paragraph": "凡𥙊於公者，必自徹其爼。",
                    "zhushu": "臣不敢煩君使也。大夫以下，或使人歸之。𥙊於公，助𥙊於君也。○使，色吏反。"
                },
                {
                    "paragraph": "○卒哭乃諱。",
                    "zhushu": "敬鬼神之名。諱，辟也。生者不相辟名。衛侯名惡，大夫有名惡，君臣同名，春秋不非。○辟，音避，下皆同。"
                },
                {
                    "paragraph": "禮不諱嫌名，二名不偏諱。",
                    "zhushu": "為其難辟也。嫌名，謂声音相近。若禹與雨、丘與區也。偏，謂二名不一一諱也。孔子之母名徵在。言在不稱徴，言徴不稱在。○禹與雨，並于矩反。一讀雨音于許反。丘與區，並去求反。一讀區音羌虯反。案：漢和帝名肇，不改京兆郡。魏武帝名操。陳思王詩云：脩阪造雲日。是不諱嫌名。重言：二名不遍諱。又擅弓下。"
                },
                {
                    "paragraph": "逮事父母，則諱王父母，不逮事父母，則不諱王父母。",
                    "zhushu": "逮，及也。謂㓜孤不及識父母，思不至於相名。孝子聞名心瞿，諱之由心。此謂庶人。適士以上，庿事祖，雖不違事父母，猶諱祖。○逮音代，又大計反。瞿，本又作懼，同俱付反。適，丁厯反。"
                },
                {
                    "paragraph": "君所無私諱，",
                    "zhushu": "謂臣言於君前，不辟家諱，尊无二。"
                },
                {
                    "paragraph": "大夫之所有公諱，",
                    "zhushu": "辟君諱也。重意：玉藻：於大夫所，有公諱，无私諱。"
                },
                {
                    "paragraph": "詩、書不諱，臨文不諱，",
                    "zhushu": "為其失事正。重言：臨文不諱，又玉藻。"
                },
                {
                    "paragraph": "廟中不諱。",
                    "zhushu": "爲有事於髙祖，則不諱曽祖以下，尊无二也。出於下則諱上。重言：庿中不諱，又玉藻。"
                },
                {
                    "paragraph": "夫人之諱，雖質君之前，臣不諱也。",
                    "zhushu": "臣於夫人之家，思逺也。質，猶對也。"
                },
                {
                    "paragraph": "婦諱不出門，",
                    "zhushu": "婦親逺，於官中言辟之。"
                },
                {
                    "paragraph": "大㓛小㓛不諱。入竟而問禁，入國而問俗，入門而問諱。",
                    "zhushu": "皆爲敬主人也。禁，謂政教。俗，謂常所行與所惡也。國，城中也。○竟，音境。惡，烏路反。"
                },
                {
                    "paragraph": "○外事以剛日，",
                    "zhushu": "順其出爲陽也。出郊為外事。春秋傳曰：甲午祠兵。"
                },
                {
                    "paragraph": "内事以柔日。",
                    "zhushu": "順其居内為隂。重意：表記：外事用剛日，内事用柔日。以孫與祖昭穆同。○昭，時招反。重意：𥙊統：孫爲王父尸。"
                },
                {
                    "paragraph": "爲君尸者，大夫士見之則下之。君知所以為尸者，則自下之。",
                    "zhushu": "尊尸也。下，下車也。國君或時㓜少，不能盡識羣臣，有以告者，乃下之。○少，式召反。"
                },
                {
                    "paragraph": "尸必式，",
                    "zhushu": "礼之。重言：尸必式，又曽子問、雜記。"
                },
                {
                    "paragraph": "乗必以几。",
                    "zhushu": "尊者慎也。○乗，繩證反，下注二処乗車同。"
                },
                {
                    "paragraph": "齊者不樂，不弔。",
                    "zhushu": "爲哀樂則失正，散其思也。○齊，側皆反。樂，音洛，下无容樂、非樂所同。思，絲嗣反，又如字。"
                },
                {
                    "paragraph": "○居䘮之禮，毀瘠不形，視聽不衰，",
                    "zhushu": "為其廢䘮事。形，謂骨見。○瘠，在昔反，瘦也。見，賢遍反。"
                },
                {
                    "paragraph": "升降不由阼階，出入不當門隧。",
                    "zhushu": "常若親存。隧，道也。○阼，才故反。隧，音遂。"
                },
                {
                    "paragraph": "居䘮之禮，頭有創則沐，身有瘍則浴，有疾則飲酒食肉，疾止復𥘉，不勝䘮，乃比於不慈不孝。",
                    "zhushu": "勝，任也。○創，𥘉食反，又初亮反。瘍，音羊，本或作痒。勝，音升。任，而金反。重意：雜記下：身有痒則浴，首有瘡則沐。○檀弓上：䘮有疾，食肉飲酒。雜記下：有疾，飲酒食肉。又：病則飲酒食肉。䘮大記：有疾，食肉飲酒可也。"
                },
                {
                    "paragraph": "五十不致毀，六十不毀，七十唯衰麻在身，飲酒食肉，處於内。",
                    "zhushu": "所以卷衰老。人五十始衰也。○衰，七雷反。重言：五十不致毀，六十不毀。又雜記下。七十唯衰麻在身，又䘮大記一。"
                },
                {
                    "paragraph": "生與来日，死與徃日。",
                    "zhushu": "與，猶數也。生數来日，謂成服杖以死明日数也。死数徃日，謂殯歛以死日數也。此士礼貶於大夫者，大夫以上皆以来日数。士䘮礼曰：死日而襲，厥明而小歛，又厥明大歛而殯。則死三日。而更言三日成服杖，似異日矣。䘮大記曰：士之喪，二日而殯，三日之朝人杖。二者相推，其然朋矣。與，或爲予。○数，所主反，下皆同。殯，必刃反。歛，力驗反，下同。貶，彼檢反。"
                },
                {
                    "paragraph": "知生者弔，知死者傷。知生而不知死，弔而不傷；知死而不知生，傷而不弔。",
                    "zhushu": "人思各施於所知也。弔、傷，皆謂致命辝也。雜記曰：諸侯使人弔，辝曰：寡君聞君之䘮，寡君使某，如何不淑。此施於生者。傷辝未聞也。說者有弔辝云：皇天降灾，子遭罹之，如何不淑。此施於死者。盖本傷辝，辝畢退皆哭。○傷，如字，下同。"
                },
                {
                    "paragraph": "弔䘮弗能賻，不問其所費。問疾弗能遺，不問其所欲。見人弗能館，不問其所舎。賜人者不曰来取，與人者不問其所欲。",
                    "zhushu": "皆謂傷恩也。見人，見行人。館，舎也。與人不問其所欲，己物或時非其所欲，将不与也。○賻，音附。公羊傳曰：錢財曰賻。榖梁傳曰：歸生者曰賻。不問其所費，芳味反，一本作有所費，下句放此。遺，于季反，与也。為，于偽反，下爲其皆同。重意：表記：君子於有䘮者之側，不能贈焉，則不問其所。"
                },
                {
                    "paragraph": "凡卜筮日，旬之外曰逺某日，旬之内曰近某日。",
                    "zhushu": "旬，十日也。○筮，市制反。"
                },
                {
                    "paragraph": "䘮事先逺日，吉事先近日。",
                    "zhushu": "孝子之心，䘮事，葬与練詳也。吉事，𥙊祀、冠取之属也。○冠，古乱反。"
                },
                {
                    "paragraph": "曰：爲日，假爾泰龜有常，假爾泰筮有常。",
                    "zhushu": "命龜筮辝。龜筮，於吉凶有常。大事卜，小事筮。○假，古雅反，下同。"
                },
                {
                    "paragraph": "卜筮不過三，",
                    "zhushu": "求吉不過三。魯四卜郊，春秋譏之。"
                },
                {
                    "paragraph": "卜筮不相襲。",
                    "zhushu": "卜不吉，則又筮。筮不吉，則又卜，是瀆亀筴也。晉獻公卜取驪姫，不吉，公曰筮之是也。○瀆，徒木反。驪，力知反。○重言：又表記。"
                },
                {
                    "paragraph": "龜為卜，筴爲筮。卜筮者，先聖王之所以使民信時日、敬鬼神、畏法令也；所以使民决嫌疑、定猶與也。故曰：疑而筮之，則弗非也；日而行事，則必踐之。",
                    "zhushu": "弗非，无非之者。日，所卜筮之古日也。踐，讀曰善，声之誤也。筴，或為蓍。○与，音預，本亦作豫。踐，依注音善，王如字，云：履也。蓍，音尸。互註：書洪範：乃命卜筮，汝則有大疑，謀及卜筮。左桓十一年：卜以决疑，不疑何卜？"
                },
                {
                    "paragraph": "○君車将駕，則僕執䇿立於馬前。",
                    "zhushu": "監駕，其爲馬行。○監，古御反。為，于偽反。"
                },
                {
                    "paragraph": "己駕，僕展軨，",
                    "zhushu": "展軨其視。○軨，厯丁反，一音領。盧云：車轄頭靻也。舊云：車闌也。"
                },
                {
                    "paragraph": "效駕，",
                    "zhushu": "曰已駕。"
                },
                {
                    "paragraph": "𡚒衣由右上，取貳綏，",
                    "zhushu": "𡚒，振去塵也。貳，副也。○上，時掌反。下犬馬不上，下注而上車同。去，羌吕反。"
                },
                {
                    "paragraph": "跪乗，",
                    "zhushu": "未敢立，敬也。○乗，繩證反，下除乗、君不乗竒車、乗路馬皆同。"
                },
                {
                    "paragraph": "執䇿分轡，驅之五歩而立。",
                    "zhushu": "調試之。○轡，悲位反。四馬八轡，故云分。"
                },
                {
                    "paragraph": "君出就車，則僕并轡授，",
                    "zhushu": "車上僕所主。○并，必政反。"
                },
                {
                    "paragraph": "左右攘辟。",
                    "zhushu": "謂羣臣陪位侍駕者。攘，卻也。或者攘，古讓字。○攘，如羊反，郤也，又音譲。辟，音避，徐扶亦反。"
                },
                {
                    "paragraph": "車驅而騶，至于大門，君撫僕之手，而顧命車右就車，門閭、溝渠必歩。",
                    "zhushu": "車右，勇力之上，備制非常者。君行則陪乗，君式則下歩行。○驅，起俱反，徐起遇反。騶，仕救反，又七湏反。"
                },
                {
                    "paragraph": "凡僕人之禮，必授人綏。若僕者降等則受，不然則否。若僕者降等，則撫僕之手，不然則自下拘之。",
                    "zhushu": "抚，小止之，謙也。自下拘之，由僕手下取之也。僕与己同爵則不受。○拘，古侯反，又音俱。"
                },
                {
                    "paragraph": "客車不入大門，",
                    "zhushu": "謙也。"
                },
                {
                    "paragraph": "婦人不立乗，",
                    "zhushu": "異於男子。"
                },
                {
                    "paragraph": "犬馬不止於堂。",
                    "zhushu": "非摯幣也。○摯，本亦作贄，音至。"
                },
                {
                    "paragraph": "故君子式黄髮，",
                    "zhushu": "敬老也。發句言故，明此衆篇雜辝也。"
                },
                {
                    "paragraph": "下卿位。",
                    "zhushu": "尊賢也。卿位，卿之朝位也。君出，過之而上車；入，未至而下車。○朝，直遥反，下同。"
                },
                {
                    "paragraph": "入國不馳，",
                    "zhushu": "愛人也。馳，善藺人也。○藺，力刃反。"
                },
                {
                    "paragraph": "入里必式。",
                    "zhushu": "不誣十室。"
                },
                {
                    "paragraph": "君命召，雖賤人，大夫、士必自御之。",
                    "zhushu": "御，當爲訝。訝，迎也。君雖使賤人来，必自出迎之，尊君命也。春秋傳曰：跛者御跛者，𦕈者御眇者，皆訝也。丗人乱之。○訝，五嫁反。跛，波我反。眇，名小者。"
                },
                {
                    "paragraph": "介者不拜，為其拜而蓌。",
                    "zhushu": "蓌則失容節。蓌猶詐也。○蓌，子卧反，又側嫁反，挫也，沈租稼反，又子猥反，盧本又作蹲。重言：介者不拜，又見少儀篇。"
                },
                {
                    "paragraph": "祥車曠左。",
                    "zhushu": "空神位也。祥車，葬之乗車。"
                },
                {
                    "paragraph": "乗君之乗車，不敢曠左，左必式。",
                    "zhushu": "君存，惡空其位。○惡，烏路反。"
                },
                {
                    "paragraph": "僕御婦人，則進左手，後右手。",
                    "zhushu": "逺嫌。○逺，于万反，重意：下篇則尚左手。"
                },
                {
                    "paragraph": "御國君，則進右手，■，後左手而俯。",
                    "zhushu": "敬也。"
                },
                {
                    "paragraph": "國君不乗竒車。",
                    "zhushu": "出入必正也。竒車，獵衣之属。○竒，居冝反。竒邪不正之車，何云不如法之車？"
                },
                {
                    "paragraph": "車上不廣欬，",
                    "zhushu": "爲若自矜。廣，猶弘也。○欬，開代反。"
                },
                {
                    "paragraph": "不妄指，",
                    "zhushu": "為惑衆。"
                },
                {
                    "paragraph": "立視五巂，",
                    "zhushu": "立，平視也。巂，猶規也，謂輪轉之度。巂，或為　○巂，本又作巂，惠主反。車輪轉一周為巂。一周，丈九尺八寸。地，本又作蘂，如捶反。"
                },
                {
                    "paragraph": "式視馬尾，",
                    "zhushu": "小俛。"
                },
                {
                    "paragraph": "顧不過轂。",
                    "zhushu": "為掩在後。"
                },
                {
                    "paragraph": "國中以䇿彗䘏勿驅，塵不出軌。",
                    "zhushu": "入國不馳。彗，竹帚。䘏勿，搔摩也。○彗，音遂，徐雖酔反，又囚𡻕反。卹，蘇没反，注同。驅，如字。勿，音没。搔，素刀反。摩，莫何反。"
                },
                {
                    "paragraph": "國君下齊牛，式宗廟。大夫、士下公門，式路馬。乗路馬，必朝服，載鞭䇿，不敢授綏，左必式。歩路馬，必中道，以足蹙路馬芻，有誅；齒路馬，有誅。",
                    "zhushu": "皆廣敬也。路馬，君之馬，載鞭䇿，不敢執也。齒，欲年也。誅，罰也。○齊，則皆反。鞭，必緜反。蹙，本又作蹴，徐采六反，又子六反。"
                }
            ]
        },
        {
            "name": "曲禮下第二",
            "paragraphs": [
                {
                    "paragraph": "曲禮下第二",
                    "zhushu": "",
                    "type": 1
                },
                {
                    "paragraph": "凡奉者當心，提者當帶。",
                    "zhushu": "髙下之節。○奉，本亦作捧，同芳勇反。提，徒𠔃反。"
                },
                {
                    "paragraph": "執天子之器則上衡，",
                    "zhushu": "謂高於心，弥敬也。此衡謂与心平。○上，時掌反。"
                },
                {
                    "paragraph": "國君則平衡，大夫則綏之，士則提之。",
                    "zhushu": "綏，讀曰妥。妥之，謂下於心。○綏，湯果反，又他囬反。"
                },
                {
                    "paragraph": "凡執主器，執輕如不克。",
                    "zhushu": "重慎之也。主，君也。克，勝也。○勝，音升。"
                },
                {
                    "paragraph": "執主器，操幣圭壁，則尚左手。行不舉足，車輪曵踵，",
                    "zhushu": "重慎也。尚左手，尊左也。車輪，謂行不絶也。○操，七刀反。行不舉足，一本作行㪯足。曳，以制反。踵，支勇反。重言：行不舉足，又玉藻。重意：玉藻：㪯則曳踵。○上篇則進左手。"
                },
                {
                    "paragraph": "立則磬折垂佩。主佩𠋣，則臣佩垂，主佩垂，則臣佩委。",
                    "zhushu": "君臣俛仰之節。𠋣，謂附於身，小俛則垂，大俛則委於地。○折，之列反，又市列反，一音逝。佩，歩内反。𠋣，於綺反。"
                },
                {
                    "paragraph": "執玉，其有藉者則禓，無藉者則襲。",
                    "zhushu": "藉，藻也。禓、襲，文質相変耳。有藻爲文，禓見羙亦文；无藻爲質，襲充羙亦質。圭璋特而襲，壁琮加束帛而裼，亦是也。○藉，在夜反，下同。裼，星歴反。藻，音早，本又作繅。見，賢遍反。琮，才冬反。"
                },
                {
                    "paragraph": "○國君不名卿老丗婦，大夫不名丗臣姪娣，士不名家相長妾。",
                    "zhushu": "雖貴於其國，家猶有所尊也。卿老，上卿也。丗臣，父時老臣。○姪，大節反，字林丈一反。娣，大計反。相，息亮反。長，丁丈反，下注長老同。"
                },
                {
                    "paragraph": "君大夫之子，不敢自稱曰余小子，",
                    "zhushu": "辟天子之子未除䘮之名。君大夫，天子大夫有土地者。○辟，音避，下同。"
                },
                {
                    "paragraph": "大夫士之子，不敢自稱曰嗣子某，",
                    "zhushu": "亦辟其君之子未除䘮之名，重言：大夫、士之子，又内則。"
                },
                {
                    "paragraph": "不敢與丗子同名。",
                    "zhushu": "辟僣傚也。其先之生，則亦不改。丗，或爲大。○僣，作念反。傚，胡孝反。重言：不敢與丗子同名，又内則。"
                },
                {
                    "paragraph": "○君使士射，不能，則辭以疾，言曰：某有負薪之憂。",
                    "zhushu": "射者所以觀徳，唯有疾可以辝也。使士射，謂以備耦也。憂，或為疾。○使，音史。射，市夜反。則辝以疾，如字，本又作有疾。爲疾，如字，本又作疚，音救。"
                },
                {
                    "paragraph": "侍於君子，不顧望而對，非禮也。",
                    "zhushu": "礼尚謙也。不顧望，若子路率尓而對。"
                },
                {
                    "paragraph": "○君子行禮，不求變俗，",
                    "zhushu": "求，猶務也。不務変其故俗，重本也。謂去先祖之國，居他囯。"
                },
                {
                    "paragraph": "𥙊祀之禮，居䘮之服，哭泣之位，皆如其國之故，謹脩其法而審行之。",
                    "zhushu": "其法，謂其先祖之制度，若夏、殷。"
                },
                {
                    "paragraph": "去國三丗，爵禄有列於朝，出入有詔於國，",
                    "zhushu": "三丗，自祖至孫，踰乆可以忘故俗，而猶不変者，爵禄有列於朝，謂君不絶其祖祀，復立其族，若臧紇奔邾，立臧爲矣。詔，告也。謂与卿大夫吉凶徃来相赴告。○三丗，盧、王云：丗，𡻕也。萬物以歳爲丗。朝，直遥反，下皆同。復，扶冨反，下復還同。紇，恨發反，徐胡切反，沈胡謁反。"
                },
                {
                    "paragraph": "若兄弟宗族猶存，則反告於宗後。",
                    "zhushu": "謂无列無詔者。反告，亦謂吉凶也。宗後，宗子也。"
                },
                {
                    "paragraph": "去國三世，爵禄無列於朝，出入無詔於國。唯興之日，從新國之法。",
                    "zhushu": "以故國與己无恩。㒷，謂起爲卿大夫。"
                },
                {
                    "paragraph": "○君子己孤不更名，",
                    "zhushu": "亦重本。"
                },
                {
                    "paragraph": "己孤暴貴，不為父作謚。",
                    "zhushu": "子事父，无貴賤。○為，于偽反。謚，音示。"
                },
                {
                    "paragraph": "○居䘮，未葬，讀䘮禮；既葬，讀𥙊禮；䘮復常，讀樂章。",
                    "zhushu": "爲礼各於其時。"
                },
                {
                    "paragraph": "居䘮不言樂，𥙊事不言凶，公庭不言婦女。",
                    "zhushu": "非其時也。"
                },
                {
                    "paragraph": "○振書端書於君前，有誅；倒筴側龜於君前，有誅。",
                    "zhushu": "臣不豫事，不敬也。振，去塵也。端，正也。倒，顛倒也。側，反側也。皆謂甫省視之。○倒，多老反。去，羗吕反，下徹猶去、去琴瑟同。顛，丁田反。"
                },
                {
                    "paragraph": "龜筴、几杖、席蓋，重素，袗絺綌，不入公門。",
                    "zhushu": "龜筴，嫌問囯家吉凶。几杖，嫌自長老。席盖，載䘮車也。雜記曰：士輤韋席以為屋，蒲席以為裳帷。重素，衣裳皆素，䘮服也。袗，单也。孔子曰：當暑，袗絺綌，必表而出之。爲其形䙝。○重素，直龍反，注同。重素，衣裳皆素。袗，之忍反。輤，千見反。葦，干鬼反。爲，于偽反。重言：袗絺綌不入公門，又玉藻，袗作振。不入公門六，本篇三，玉藻三。"
                },
                {
                    "paragraph": "苞屨、扱祍、厭冠，不入公門。",
                    "zhushu": "此皆凶服也。苞，藨也，齊衰藨前之菲也。問䘮曰：親始死，扱上祍。厭，猶伏也。䘮冠厭伏。苞，或為菲。○苞，自表反，草也。扱，𥘉洽反。祍，而審反。厭，於渉反。藨，白表反，又扶苗反。齊，本又作斉，音咨。衰，七雷反，下同。蒯，苦怪反。菲，扶味反，屨也。"
                },
                {
                    "paragraph": "書方，衰，凶器，不以告，不入公門，",
                    "zhushu": "此謂䘮在内，不得不入，當先告君耳。方，板也。士䘮礼下篇曰：書賵於方，若九，若七，若五。凶器，明器也。○板，字又作版，音同。賵，芳仲反。車馬曰賵。"
                },
                {
                    "paragraph": "公事不私議。",
                    "zhushu": "嫌若姦也。"
                },
                {
                    "paragraph": "○君子将營宫室，宗廟為先，廐庫爲次，居室為後。",
                    "zhushu": "重先祖及國之用。○廐，九又反。"
                },
                {
                    "paragraph": "○凡家造，𥙊器爲先，犧賦為次，飬噐爲後。",
                    "zhushu": "大夫稱家。謂家始造事。犠賦，以稅出牲。○凡家造，才早反。犠，許冝反。飬，羊尚反，一如字。"
                },
                {
                    "paragraph": "無田禄者，不誤𥙊噐，有田禄者，先爲𥙊服。",
                    "zhushu": "𥙊噐可假，𥙊服冝自有。"
                },
                {
                    "paragraph": "君子雖貧，不粥𥙊器，雖寒，不衣𥙊服，為宫室，不斬於丘木。",
                    "zhushu": "廣敬鬼神也。粥，賣也。丘，壟也。○粥，音育。不，於既反。"
                },
                {
                    "paragraph": "大夫士去國，𥙊器不踰竟。",
                    "zhushu": "此用君禄所作，取以出竟，恐辱親也。○去國𥙊噐不踰竟，音境，注及下同。一本作大夫士去國，下去國踰竟亦然。"
                },
                {
                    "paragraph": "大夫寓𥙊器於大夫，士寓𥙊噐於士。",
                    "zhushu": "寓，寄也。与得用者言寄，覬己後還。○寓，魚具反。覬，音兾。"
                },
                {
                    "paragraph": "大夫士去國，踰竟，爲壇位，郷國而哭，素衣、素裳、素冠，徹縁，鞮屨、素簚，乗髦馬，不蚤鬋，不𥙊食，不說人以無罪，婦人不當御，三月而復服。",
                    "zhushu": "言以䘮礼自處也。臣无君，猶无天也。壇位，除地為位也。徹，猶去也。鞮屨，无絇之菲也。簚，覆笭也。髦馬，不鬄落也。蚤，讀爲𤓰。鬋，鬋𩯭也。不自說於人以无罪，嫌惡其君也。御，接見也。三月一時，天氣変，可以遂去也。簚，或爲幕。○壇，徐音善，注同。郷，許亮反。縁，恱絹反。鞮，都𠔃反，又徒𠔃反。簚，本又作懱，莫暦反，注同，白狗皮。髦，音毛。蚤，依注音爪，謂除𤓰也。鬋，子淺反。絇，求俱反。笭，力丁反，車闌。鬄，吐暦反，又他計反。說，亦劣反，又如字。惡，烏路反。見，賢遍反，下文見囯君，注謂見同。幕，莫曆反，又音莫。"
                },
                {
                    "paragraph": "大夫士見於國君，君若勞之，則還辟，再拜稽首。",
                    "zhushu": "謂見君既拜矣，而後見勞也。聘礼曰：君勞使者及介，君皆荅拜。○勞，力報反，注及下君勞同。辟，婢亦反，下同。還辟。逡廵也。使，色吏反。"
                },
                {
                    "paragraph": "君若迎拜，則還辟，不敢荅拜。",
                    "zhushu": "嫌与君亢賔主之礼。迎拜，謂君迎而先拜之。聘礼曰：大夫入門𠕅拜，君拜其辱。"
                },
                {
                    "paragraph": "大夫士相見，雖貴賤不敵，主人敬客，則先拜客，客敬主人，則先拜主人。",
                    "zhushu": "尊賢。"
                },
                {
                    "paragraph": "凡非弔䘮，非見國君，無不荅拜者。",
                    "zhushu": "礼尚徃来。䘮，賔不荅拜。不自賔客也。囯君見士，不荅其拜，士賤。○見，賢遍反，下大夫見、士見、下注拜見同。"
                },
                {
                    "paragraph": "大夫見於國君，國君拜其辱。士見於大夫，大夫拜其辱。同國始相見，主人拜其辱。",
                    "zhushu": "自外來而拜，拜見也；自内来而拜，拜辱也。"
                },
                {
                    "paragraph": "君於士，不荅拜也，非其臣，則荅拜之。",
                    "zhushu": "不臣人之臣。"
                },
                {
                    "paragraph": "大夫於其臣，雖賤，必荅拜之。",
                    "zhushu": "辟正君。○辟，音避。"
                },
                {
                    "paragraph": "男女相荅拜也。",
                    "zhushu": "嫌逺别不相荅拜以明之。○相荅拜，一本作不相荅拜，皇云：後人加不字耳。别，彼列反。"
                },
                {
                    "paragraph": "國君春田不圍澤，大夫不掩羣，士不取麛卵。",
                    "zhushu": "生乳之時，重傷其𩔗。○麛，音迷。邜，力管反。乳，如注反，重意：王制：天子不合圍，諸侯不掩群。"
                },
                {
                    "paragraph": "○𡻕凶，年榖不登，",
                    "zhushu": "登，成也。"
                },
                {
                    "paragraph": "君膳不𥙊肺，馬不食榖，馳道不除，𥙊事不縣，大夫不食粱，士飲酒不樂。",
                    "zhushu": "皆自爲貶損，憂民也。礼，食殺牲則𥙊先，有虞氏以首，夏后氏以心，殷人以肝，周人以肺。朕不肺則不殺也。天子食，日少牢，朔月大牢。諸侯食，日特牲，朔月少牢。除，治也。不治道，爲妨民取蔬食也。縣，樂器，鍾磬之属也。粱，加食也。不樂，去琴瑟。○肺，芳廢反。縣，音玄。爲，如字，舊于偽反，下爲妨，于偽反。"
                },
                {
                    "paragraph": "君無故玉不去身，大夫無故不徹縣，士無故不徹琴瑟。",
                    "zhushu": "憂樂不相干也。故謂灾患䘮病。○楽，音洛。重意：玉藻：君子无故，王不去身。"
                },
                {
                    "paragraph": "士有獻於國君，他日，君問之曰：安取彼？再拜稽首而后對。",
                    "zhushu": "起敬也。"
                },
                {
                    "paragraph": "大夫私行出疆，必請，反必有獻。士私行出疆，必請，反必告。",
                    "zhushu": "臣不敢自專也。私行，謂以己事也。士言告者，不必有其獻也，告反而己。○強，居良反，下同。重意：上篇：出必告。"
                },
                {
                    "paragraph": "君勞之，則拜，問其行，拜而后對。",
                    "zhushu": "亦起敬也。問行，謂道中无恙及所經過。○恙，羊尚反。"
                },
                {
                    "paragraph": "○國君去其國，止之曰：柰何去社稷也？大夫，曰：柰何去宗廟也？士，曰：柰何去墳墓也？",
                    "zhushu": "皆臣民殷勤之言。"
                },
                {
                    "paragraph": "國君死社稷，",
                    "zhushu": "死其所受於天子也。謂見侵伐也。春秋傳曰：國㓕，君死之，正也。"
                },
                {
                    "paragraph": "大夫死衆，士死制。",
                    "zhushu": "死其所受於君。衆，謂君師。制，謂君教令所使爲之。"
                },
                {
                    "paragraph": "○君天下，曰天子。朝諸侯，分職，授政，任㓛，曰予一人。",
                    "zhushu": "皆擯者辝也。天下，謂外及四海也。今漢於蛮夷称天子，於王侯称皇帝。覲礼曰：伯父實来，子一人嘉之。余、予，古今字。○分，方云反，徐扶問反。擯，必刃反。予一人，依字音羊汝反。鄭云：余、予，古今字，則同音餘。重言：曰予一人，又玉藻。"
                },
                {
                    "paragraph": "踐阼，臨𥙊祀，内事曰孝王某，外事曰嗣王某。",
                    "zhushu": "皆祝辝也。唯宗庿称孝，天地社稷𥙊之郊内，而曰嗣王，不敢同外内。○皆祝辝，本或作皆祝祝辝也。下祝字，之又反，又之六反。"
                },
                {
                    "paragraph": "臨諸侯，畛於鬼神，曰有天王某甫。",
                    "zhushu": "畛，致也。祝告致于鬼神辝也。曰有天王某甫。某甫，且字也。不名者，不親徃也。周礼，大會同，過山川，則大祝用事焉。鬼神，謂百辟卿士也。畛，或爲祗。○畛，之忍反。父，音甫，注同。大祝，音泰，下文注除大宗皆同。辟，必亦反。"
                },
                {
                    "paragraph": "崩，曰天王崩。",
                    "zhushu": "史書䇿辝。"
                },
                {
                    "paragraph": "復，曰天子復矣。",
                    "zhushu": "始死時呼魄辝也。不呼名，臣不名君也。諸侯呼字。"
                },
                {
                    "paragraph": "告䘮，曰天王登假。",
                    "zhushu": "告，赴也。登，上也。假，己也。上己者，若僊去云耳。○假，音遐，注同。登上，時掌反，下同。僊，音仙。"
                },
                {
                    "paragraph": "措之廟，立之主，曰帝。",
                    "zhushu": "同之天神。春秋傳曰：凡君卒哭而祔，祔而作主。○措，七故反，置也。祔音附。"
                },
                {
                    "paragraph": "天子未除䘮，曰子小子。",
                    "zhushu": "謙未敢称一人。春秋傳曰：以諸侯之踰年即位，亦知天子之踰年即位；以天子三年然後称王，亦知諸侯於其封内三年稱子。"
                },
                {
                    "paragraph": "生名之，死亦名之。",
                    "zhushu": "生名之曰小子王，死亦曰小子王也。晉有小子侯，是僣取於子天号也。"
                },
                {
                    "paragraph": "○天子有后，有夫人，有丗婦，有嬪，有妻，有妾。",
                    "zhushu": "妻，八十一御妻，周礼謂之女御，以其御序於王之燕寢。妾，賤者。○嬪，音頻。"
                },
                {
                    "paragraph": "天子建天官，先六大，曰大宰、大宗、大史、大祝、大士、大卜，典司六典。",
                    "zhushu": "典，法也。此盖殷時制也。周則大宰爲天官，大宗曰宗伯，宗伯為春官，大史以下属焉。大士，以神仕者。互注：礼天官大宰之取：掌建邦之六典，以佐王治邦國。春官大宗伯之取：掌建邦之天神人鬼地示之礼，以佐王建邦囯。大史，掌建邦之六典，以逆邦囯之治。大祝，掌六祝之辝，以事鬼神示。大卜，掌三兆之法。"
                },
                {
                    "paragraph": "天子之五官，曰司徒、司馬、司空、司士、司㓂，典司五衆。",
                    "zhushu": "衆，謂羣臣也。此亦殷時制也。周則司士属司馬，大宰、司徒、宗伯、司馬、司㓂、司空為六官。"
                },
                {
                    "paragraph": "○天子之六府，曰司土、司木、司水、司草、司器、司貨，典司六職。",
                    "zhushu": "府，主藏六物之稅者。此亦殷時制也，周則皆属司徒。司土，土均也。司木，山虞也。司水，川衡也。司草，稻人也。司器，角人也。司貨，卄人也。○卄，華猛反，又號猛，徐故孟反。卄人，掌金玉錫石未成噐者。"
                },
                {
                    "paragraph": "天子之六工，曰土工、金工、石工、木工、獸工、草工，典制六材。",
                    "zhushu": "此亦殷時制也，周則皆属司空。土工，陶、旅也。金工，築、治、鳧、栗、鍜、桃也。石工，玉人、磬人也。木工，輪、輿、弓、廬、匠、車、梓也。獸工，函、鮑、韗、韋、裘也。唯草工聀亡，盖謂作萑葦之器。○陶，音桃，陶人爲瓦噐也。旊，方徃反，旊人為䈻簋之属。築，音竹，築氏爲書力治音也。冶氏為箭鏃。鳧，音符，鳧氏爲鍾也。叚，本又作鍜，多乱反。叚氏爲錢鏄。函，音含。函人為甲鎧。韗，况万反，一音運，又音况運反。韗　為鼓。雈，音丸。"
                },
                {
                    "paragraph": "五官致貢曰享。",
                    "zhushu": "貢，功也。享，獻也。致其嵗終之功於王，謂之献也。周礼大宰：𡻕終，則令百官府各正其治，受其會，聽其政事，而詔王廢置。○享，許两反，舊詐亮反，後皆放此，不復重岀。治，直吏反。會，古外反。"
                },
                {
                    "paragraph": "○五官之長曰伯，",
                    "zhushu": "謂爲三公者。周礼：九命作伯。○長，丁丈反，後皆同。"
                },
                {
                    "paragraph": "是職方。",
                    "zhushu": "聀，主也。是伯分主東西者。春秋傳曰：自陜以東，周公主之；自陜以西，召公主之，一相處乎内。是，或爲氏。○陜，式冉反，依字當作陜，何休注公羊傳云弘農陜縣是也。一云：當作郟，古洽反，謂王城郟鄏也。召，時照反，又作邵，音同。相，息亮反。"
                },
                {
                    "paragraph": "其擯於天子也，曰天子之吏。",
                    "zhushu": "擯者，辝也。春秋傳曰：王命委之三吏。謂三公也。○擯，本又作儐，必刃反。"
                },
                {
                    "paragraph": "天子同姓謂之伯父，異姓謂之伯舅。自稱於諸侯，曰天子之老。於外曰公，於其國曰君。",
                    "zhushu": "稱之以父與舅，親親之辝也。外，自其私土之外，天子畿内。"
                },
                {
                    "paragraph": "九州之長，入天子之國曰牧。",
                    "zhushu": "每一州之中，天子選諸侯之賢者以為之牧也。周礼曰：乃施典於邦國，而建其牧。○牧，牧飬之牧，徐音目。"
                },
                {
                    "paragraph": "天子同姓，謂之叔父，異姓謂之叔舅，於外曰侯，於其國曰君。",
                    "zhushu": "牧尊於大國之君，而謂之叔父，辟二伯也。亦以此爲尊。礼或損之而益，謂此類也。外，自其囯之外，九州之中曰侯，曰本爵也。二王之後不爲牧。○辟音避，下同。"
                },
                {
                    "paragraph": "其在東夷、北狄、西戎、南蠻，雖大曰子。",
                    "zhushu": "謂九州之外長也。天子亦選其諸侯之賢者以為之子。子猶牧也。入天子之國曰子，天子亦謂之子。雖有侯伯之地，本爵亦无過子，是以同名曰子。"
                },
                {
                    "paragraph": "於内自稱曰不糓，",
                    "zhushu": "与民言之，謙称。榖，善也。○謙称，尺證反。"
                },
                {
                    "paragraph": "於外自稱曰王老。",
                    "zhushu": "威逺國也。外，亦其戎狄之中。"
                },
                {
                    "paragraph": "庶方小侯，入天子之國曰某人，於外曰子，自稱曰孤。",
                    "zhushu": "謂戎狄子。君也。男者於外亦曰男，舉尊言之。"
                },
                {
                    "paragraph": "天子當依而立，諸侯北面而見天子，曰覲。天子當宁而立，諸公東靣，諸侯西靣，曰朝。",
                    "zhushu": "諸侯春見曰朝，受摯於朝，受享於序，生氣文也。秋見曰覲，一受之於庿，殺氣質也。朝者，位於内朝而序進。覲者，位於庿門外而序入。王南面立，於依宁而受焉。夏宗依春，冬遇依秋。春秋時，齊侯言魯昭公以遇礼相見，取易畧也。覲礼今存，朝、宗、遇礼今亡。○依，本又作扆，同於豈反，注同。狀如屏風，畫爲黼文。髙八尺。見，賢遍反，下文注除相見皆其同，覲，其靳反。宁，徐珍吕反，又音儲，門屏之間曰宁。夏，户嫁反。唁，音彦，谷梁傳云：弔失國曰唁。易，以豉反。重意：明堂：天子負斧南郷而立。"
                },
                {
                    "paragraph": "諸侯未及期相見曰遇，相見於郤地曰會。諸侯使大夫問於諸侯曰聘，約信曰誓，涖牲曰盟。",
                    "zhushu": "及，到也。卻，間也。涖，臨也。用牲臨而讀其盟書。聘礼今存，遇、會、誓、盟之礼亡。誓辝，尚書見有六篇。○卻，丘逆反。涖，音利，又音䫋。盟，音明，徐音亡幸反。卻間，如字，又音閑。坎，苦感反，後同。"
                },
                {
                    "paragraph": "○諸侯見天子，曰臣某侯某。",
                    "zhushu": "謂嗇夫承命告天子辝也。其爲州牧，則曰：天子之老臣某侯某奉圭請覲。○嗇，音色。"
                },
                {
                    "paragraph": "其與民言，自稱曰寡人。",
                    "zhushu": "謙也。於臣亦然。○自謂，一本作自称。"
                },
                {
                    "paragraph": "其在凶服，曰適子孤。",
                    "zhushu": "凶服，亦謂未除䘮。○適，音的。"
                },
                {
                    "paragraph": "臨𥙊祀，内事曰孝子某侯某，外事曰曾孫某侯某。",
                    "zhushu": "称囯者，逺辟天子。"
                },
                {
                    "paragraph": "死曰薨，",
                    "zhushu": "亦史書䇿辝。"
                },
                {
                    "paragraph": "復曰某甫復矣。",
                    "zhushu": "某甫，且宇。"
                },
                {
                    "paragraph": "既葬，見天子，曰𩔗見，",
                    "zhushu": "代父受囯。𩔗，猶象也。執皮帛，象諸侯之礼見也，其礼亡。"
                },
                {
                    "paragraph": "言謚曰𩔗。",
                    "zhushu": "使大夫行，象聘問之礼也。言謚者，序其行及謚所宜，其礼亡。○其行，下孟反。"
                },
                {
                    "paragraph": "諸侯使人使於諸侯，使者自稱曰寡君之老。",
                    "zhushu": "繫於君，以爲尊也。此謂諸侯之卿、上大夫。○使於，色吏反，下同。"
                },
                {
                    "paragraph": "天子穆穆，諸侯皇皇，大夫濟濟，士蹌蹌，庶人僬僬。",
                    "zhushu": "皆行容止之貌也。聘礼曰：賔入門皇。又曰：皇且行。又曰：衆介北面鏘焉。凡行容，尊者躰盤，卑者躰蹙。○濟，子礼反。蹌，本又作鶬，或作鏘，同七良反。僬，子妙反。盤，歩丹反。蹙，苻六反。"
                },
                {
                    "paragraph": "天子之妃曰后，",
                    "zhushu": "后之言後也。○妃，芳菲反。"
                },
                {
                    "paragraph": "諸侯曰夫人，",
                    "zhushu": "夫之言扶，"
                },
                {
                    "paragraph": "大夫曰孺人，",
                    "zhushu": "孺之言属。○孺，而樹反。"
                },
                {
                    "paragraph": "士曰婦人，",
                    "zhushu": "婦之言服。"
                },
                {
                    "paragraph": "庶人曰妻。",
                    "zhushu": "妻之言齊。"
                },
                {
                    "paragraph": "公侯有夫人，有丗婦，有妻，有妾。",
                    "zhushu": "貶於天子也。先后與嬪，去上、中。○貶，皮檢反。去，羗吕反。"
                },
                {
                    "paragraph": "夫人自稱於天子曰老婦，",
                    "zhushu": "自称於天子，謂畿内諸侯之夫人助𥙊。若時事見。"
                },
                {
                    "paragraph": "自稱於諸侯曰寡小君，",
                    "zhushu": "謂享来朝諸侯之時。"
                },
                {
                    "paragraph": "自稱於其君曰小童。自丗婦以下，自稱曰婢子。",
                    "zhushu": "小童，若云未成人也。婢之言卑也。於其君称此，以接見躰敵，嫌其當。○童，本或作僮。"
                },
                {
                    "paragraph": "子於父母則自名也。",
                    "zhushu": "名，父母所為也。言子者，通男女。"
                },
                {
                    "paragraph": "列國之大夫，入天子之國曰某士，",
                    "zhushu": "亦謂諸侯之卿也。三命以下，於天子爲士。曰某士者，若晉韓起聘於周，擯者曰晉士起。"
                },
                {
                    "paragraph": "自稱曰陪臣某，",
                    "zhushu": "陪，重也。○重，直㳟反。"
                },
                {
                    "paragraph": "於外曰子，",
                    "zhushu": "子，有德之称。魯春秋曰：齊髙子來盟。○称，尺證反。"
                },
                {
                    "paragraph": "於其國曰寡君之老，使者自稱曰某。",
                    "zhushu": "使，謂使人於諸侯也。某，名也。○使自称，色吏反，注使謂同，本或作使者自称。"
                },
                {
                    "paragraph": "○天子不言出，諸侯不生名。君子不親惡。",
                    "zhushu": "天子之言出，諸侯之生名，皆有大悪，君子所逺，出、名以絶之。春秋傳曰：天王出居於鄭，衛侯朔入於衛是也。○逺，于萬反。"
                },
                {
                    "paragraph": "諸侯失地，名；滅同姓，名。",
                    "zhushu": "絶之。"
                },
                {
                    "paragraph": "爲人臣之禮，不顯諌，",
                    "zhushu": "爲奪美也。𩔰，明也。謂明言其君惡不㡬㣲。○爲奪，于偽反。"
                },
                {
                    "paragraph": "三諌而不聽，則逃之。",
                    "zhushu": "逃，去也。君臣有義則合，無義則离。"
                },
                {
                    "paragraph": "子之事親也，三諫而不聽，則號泣而隨之。",
                    "zhushu": "至親無去，志在感動之。○號，户刀反。"
                },
                {
                    "paragraph": "○君有疾，飲藥，臣先甞之。親有疾，飲藥，子先嘗之。",
                    "zhushu": "甞度其所堪。○度，待各反。重意：親有疾，飲藥，子先甞之。文王丗子：疾之藥，必親甞之。"
                },
                {
                    "paragraph": "醫不三丗，不服其藥。",
                    "zhushu": "慎物齊也。○齊，才細反。"
                },
                {
                    "paragraph": "儗人必於其倫。",
                    "zhushu": "儗，猶比也。倫，猶𩔖也。比大夫當於大夫，比士當於士，不以其𩔖，則有所䙝。○儗，魚起反，注同。䙝，息列反。"
                },
                {
                    "paragraph": "○問天子之年，對曰：聞之，始服衣若干尺矣。",
                    "zhushu": "旣不敢言年，又不敢斥至尊所能。"
                },
                {
                    "paragraph": "問國君之年，長，曰：能從宗廟社稷之事矣；㓜，曰：未能從宗廟社稷之事也。問大夫之子，長，曰：能御矣；㓜，曰：未能御也。問士之子，長，曰：能典謁矣；㓜，曰：未能典謁也。問庶人之子，長，曰：能負薪矣；㓜，曰：未能負薪也。",
                    "zhushu": "皆言其能，則長㓜可知。御，猶主也。書，書越乃御。事，謂主事者。謁，請也，謂能擯賛岀入，以事請告也。四十強而仕，五十命爲大夫，重意：自問天子之年，未能負薪也，重見少儀十七。"
                },
                {
                    "paragraph": "○問國君之冨，數地以對，山澤之所出。問大夫之冨，曰：有宰食力、𥙊器、衣服不假。問士之冨，以車數對。問庶人之冨，數畜以對。",
                    "zhushu": "昔在其所制，以多少對。宰，邑士也。食力，謂民之賦稅。○数，色主反，下数畜同。畜，許又反，鄭注周礼云：始養曰畜。"
                },
                {
                    "paragraph": "○天子𥙊天地，𥙊四方，𥙊山川，𥙊五祀，嵗徧。諸侯方祀，𥙊山川，𥙊五祀，嵗徧。大夫𥙊五祀，嵗徧。士𥙊其先。",
                    "zhushu": "𥙊四方，謂𥙊五官之神於四郊也。句芒在東，祝融、后土在南，蓐収在西，玄𡨋在北。詩云：來方禋祀。方祀者，各𥙊其方之官而巳。五祀，户、竈、中霤、門、行也。此盖殷時制也。𥙊法曰：天子立七祀，諸侯立五祀，大夫立三祀，士立二祀。謂周制也。○徧，音遍，本亦作遍，下同。句，古侯反，下音亡。蓐，音辱。𡨋，亡丁反。禋，音因。霤，力救反。重言：“天子𥙊天地”三，王制第四，礼運第九，各一。"
                },
                {
                    "paragraph": "○凡𥙊，有其廢之，莫敢舉也；有其舉之，莫敢廢也。",
                    "zhushu": "爲其瀆神也。廢舉，謂若殷廢農祀棄，後不可復廢棄祀農也。後有德者継之，不嫌也。○爲，于僞反。復，扶又反。"
                },
                {
                    "paragraph": "非有所𥙊而𥙊之，名曰淫祀。淫祀無福。",
                    "zhushu": "妄𥙊，神不饗。○妄𥙊，本亦作無幅。"
                },
                {
                    "paragraph": "○天子以犧牛，諸侯以肥牛，大夫以索牛，士以羊豕。",
                    "zhushu": "犧，純毛也。肥，養於滌也。索，求得而用之。○索，所百反，注同，求也。牷，音全，一本作純。滌，直的反，養牲官也，徐又同弔反。"
                },
                {
                    "paragraph": "支子不𥙊，𥙊必告于宗子。",
                    "zhushu": "不敢自專，謂宗子有故，支子當攝而𥙊者也。五宗皆然。"
                },
                {
                    "paragraph": "○凡𥙊宗廟之禮，牛曰一元大武，豕曰剛鬛，豚曰腯肥，羊曰柔毛，雞曰翰音，犬曰羮獻，雉曰䟽趾，兎曰明視，脯曰尹𥙊，槀魚曰商𥙊，鮮魚曰脡𥙊，水曰清滌，酒曰清酌，黍曰薌合，梁曰薌萁，稷曰明粢，稻曰嘉蔬，韭曰豐本，鹽曰鹹鹺，玉曰嘉玉，幣曰量幣。",
                    "zhushu": "號牲物者，異於人用也。元，頭也。武，迹也。腯，亦肥也，春秋傳作瞃。腯，充貌也。翰，猶長也。羮献，食人之餘也。尹，正也。商，猶量也。脡，直也。萁，辝也。嘉，善也。稲，菰蔬之属也。豐，茂也。大鹹曰鹺，今河東云幣帛也。○大武，如字，一音㤗。鬛，力輙反。豚，徒門反。腯，徒忽反，注同，本或作豚。翰，户旦反。羮，古衡反，徐又音衡。槀，苦老反，乾魚。鮮音仙。脡，他頂反，徐唐頂反。薌音香。合，如字，或音閤。萁，字又作箕，同音姬，語辝也。王音期。期，時也。稷曰明粢，音咨，一本作明梁，古本無此句。䟽，本又作蔬，色魚反。韭，音乆。鹹，本又作醎，音咸。醝，才何反。量音亮，又音良。作腯，徒忽反。翰長，如字。菰，音孤，本亦作苽，音同。"
                },
                {
                    "paragraph": "○天子死曰崩，諸侯曰薨，大夫曰卒，士曰不禄，庶人曰死，",
                    "zhushu": "異死名者，爲人䙝其無知，若猶不同然也。自上顛壞曰崩。薨，顛壞之声。卒，終也。不禄，不終其禄。死之言澌也，精神澌盡也。○爲，于僞反。傎，音顛。斯，本又作，同音賜。"
                },
                {
                    "paragraph": "在牀曰尸，",
                    "zhushu": "尸，陳也。言形躰在。"
                },
                {
                    "paragraph": "在棺曰柩。",
                    "zhushu": "柩之言究也。○柩音舊，白虎通云：乆也。重言一，見問䘮十七。"
                },
                {
                    "paragraph": "羽鳥曰降，四足曰漬，",
                    "zhushu": "異於人也。降，落也。漬，謂相纎汙而死也。春秋傳曰：大災者何？大漬也。○降，户江反，又音絳，注同。漬，辝賜反。纎，子廉反。汙，穢汙之汙，一作汗，户旦反。"
                },
                {
                    "paragraph": "死㓂曰兵。",
                    "zhushu": "異於凡人，當饗禄其後。"
                },
                {
                    "paragraph": "𥙊王父曰皇祖考，王母曰皇祖妣，父曰皇考，母曰皇妣，夫曰皇辟。",
                    "zhushu": "更設稱號，尊神異於人也。皇，君也。考，成也，言其德行之成也。妣之言嫓也，嫓於考也。辟，法也，妻所取法也。○妣，必履反。辟，婢亦反，徐扶亦反。稱，尺證反，下之稱皆同。行，下孟反，下同。嫓，普計反。"
                },
                {
                    "paragraph": "生曰父，曰母，曰妻；死曰考，曰妣，曰嬪。",
                    "zhushu": "嬪，婦人有法度者之稱也。周礼：九嬪掌婦學之法，教九御、婦德、婦言、婦容、婦功。"
                },
                {
                    "paragraph": "壽考曰卒，短折曰不禄。",
                    "zhushu": "禄謂有德行任爲大夫士而不爲者，老而死，從大夫之稱；少而死，從士之稱。○折，市設反。任，音壬，又如字。"
                },
                {
                    "paragraph": "○天子視，不上於祫，不下於帶。",
                    "zhushu": "祫，交領也。天子至尊，臣視之，目不過此。○上，時掌反，下及注同。祫音刼。"
                },
                {
                    "paragraph": "國君綏視，",
                    "zhushu": "視國君弥髙。○綏，讀爲妥。妥視，謂視上於祫。綏，依注音妥，他果反。"
                },
                {
                    "paragraph": "大夫衡視，",
                    "zhushu": "視大夫，又弥髙也。衡，平也。平視謂視靣也。"
                },
                {
                    "paragraph": "士視五歩。",
                    "zhushu": "士視得旁遊目五歩之中也。視大夫以上，上下遊目不得旁。○遊，如字，徐音流。"
                },
                {
                    "paragraph": "凡視，上於靣則敖，",
                    "zhushu": "敖則仰。○敖，五報反。"
                },
                {
                    "paragraph": "下於帶則憂，",
                    "zhushu": "憂則低，"
                },
                {
                    "paragraph": "傾則姦。",
                    "zhushu": "辟頭旁視，心不正也。傾或爲側。○辟，本或作僻，匹亦反。"
                },
                {
                    "paragraph": "○君命，大夫與士肄，",
                    "zhushu": "肄，習也。君有命，大夫則與士展習其事，謂欲有所發爲也。○君命，絶句。肄，本又作肆，同以二反。"
                },
                {
                    "paragraph": "在官言官，在府言府，在庫言庫，在朝言朝。",
                    "zhushu": "唯君命所在，就展習之也。官，謂板圖文書之處。府，謂宝藏貨賄之處也。庫，謂車馬兵甲之處也。朝，謂君臣謀政事之處也。○處，昌慮反，下皆同。藏，才浪反。賄，呼罪反，字林音悔。"
                },
                {
                    "paragraph": "朝言不及犬馬。",
                    "zhushu": "非公議也。"
                },
                {
                    "paragraph": "輟朝而顧，不有異事，必有異慮，",
                    "zhushu": "心不正，志不在君。輟，猶止也。○輟，丁劣反。"
                },
                {
                    "paragraph": "故輟朝而顧，君子謂之固。",
                    "zhushu": "固，謂不逹於礼也。"
                },
                {
                    "paragraph": "在朝言禮，問禮，對以禮。",
                    "zhushu": "於朝廷言，無所不用礼。"
                },
                {
                    "paragraph": "大饗不問卜，",
                    "zhushu": "𥙊五帝於明堂，莫適卜也。郊特牲曰：郊血，大饗腥。○適，丁歷反。腥，音星。"
                },
                {
                    "paragraph": "不饒冨。",
                    "zhushu": "冨之言備也，備而巳，勿多於礼也。"
                },
                {
                    "paragraph": "○凡摯，天子鬯，諸侯圭，卿羔，大夫鴈，士雉，庶人之摯匹。童子委摯而退。",
                    "zhushu": "摯之言至也。天子無客礼，以鬯爲摯者，所以唯用告神爲至也。童子委摯而退，不與成人爲礼也。說者以匹爲鶩。○摯，音至，徐之二反，本又作贄，同。鬯，勑亮反，香酒。摯匹，依注作鶩，音木，鴨也。"
                },
                {
                    "paragraph": "野外軍中無摯，以纓、拾、矢可也。",
                    "zhushu": "非爲礼之處，用時物相礼而已。纓，馬繁纓也。拾，謂射韝。○樊，本又作繁，歩丹反。韝，徐音溝，又古侯反，一音古豆反。"
                },
                {
                    "paragraph": "婦人之摯，椇、榛、脯、脩、棗、栗。",
                    "zhushu": "婦人無外事，見以羞物也。椇，榛，木名。椇，枳也，有實，今邳、郯之東食之。榛，實似栗而小。○椇，俱羽反。榛，側巾反，字林云：仕巾反，木叢也。古本又作亲，音壯巾反，云：似梓，實如小栗也。見，賢遍反。枳，居紙反。邳，彼悲反，下邳也。郯，音談，東海縣名。"
                },
                {
                    "paragraph": "○納女於天子，曰備百姓；於國君，備酒漿；於大夫，曰備埽灑。",
                    "zhushu": "納女，猶致女也。壻不親仰，則女之家遣人致之，此其辝也。姓之言生也。天子，皇后以下百二十人，廣子姓也。酒漿、埽灑，賤婦人之職。○埽，悉報反。灑，所買反，又山寄反。迎，魚敬反。賤婦人之職，本又有無婦字者。"
                }
            ]
        },
        {
            "name": "檀弓上第三",
            "paragraphs": [
                {
                    "paragraph": "檀弓上第三",
                    "zhushu": "陸曰：檀弓，魯人，○檀，大丹反，姓也。弓，名。以其善於禮，故以名篇。",
                    "type": 1
                },
                {
                    "paragraph": "公儀仲子之䘮，檀弓免焉。",
                    "zhushu": "故爲非禮，以非仲子也。禮，朋友皆在他邦，乃袒免。○公儀仲子，公儀，氏；仲子，字，魯之同姓也，其名未聞。免，音問，注同。以布廣一寸，從項中而前交於額上，又郤向後繞於䯻。𥘵，音但。"
                },
                {
                    "paragraph": "仲子舎其孫而立其子。",
                    "zhushu": "此其所立非也。公儀，盖魯同姓。周礼：適子死，立適孫爲後。○舎，音捨，下皆同。適，多曆反，下皆同。"
                },
                {
                    "paragraph": "檀弓曰：何居？我未之前聞也。",
                    "zhushu": "居，讀爲姫姓之姫，齊、魯之間語助也。前，猶故也。○居，音姫，下同。重言何居三，一見下文，一見郊特牲十一篇。○我未之前聞也，郊特牲：吾未之聞也。"
                },
                {
                    "paragraph": "趨而就子服伯子於門右，曰：仲子舎其孫而立其子，何也？",
                    "zhushu": "去賔位，就主人兄弟之賢者而問之。子服伯子，盖仲孫蔑之玄孫，子服景伯。蔑，魯大夫。○蔑，芒結反。"
                },
                {
                    "paragraph": "伯子曰：仲子亦猶行古之道也。昔者文王舎伯邑考而立武王，微子舎其孫腯而立衍也。夫仲子亦猶行古之道也。",
                    "zhushu": "伯子爲親者隱耳，立子非也。文之立武王，權也。微子適子死，立其弟衍，殷礼也。○瞃，徐本作遁，徒本反，又徒遜反。衍，以善反。爲，于僞反，下爲晉、礼爲、爲師同。"
                },
                {
                    "paragraph": "子游問諸孔子，孔子曰：否。立孫。",
                    "zhushu": "據周禮，孔子曰否，絶句。"
                },
                {
                    "paragraph": "○事親有隱而無犯，",
                    "zhushu": "隱，謂不稱揚其過失也。無犯，不犯顔而諌。論語曰：事父母幾諌。"
                },
                {
                    "paragraph": "左右就養無方，",
                    "zhushu": "左右，謂扶持之。方，猶常也。子則然，無常人。○左右，徐上音佐，下音佑，今並如字，下同。養，以尚反，下同。"
                },
                {
                    "paragraph": "服勤至死，致䘮三年。",
                    "zhushu": "勤，勞辱之事也。致，謂戚容稱其服也。凡此以恩爲制。○稱，尺證反。重意：問䘮三十五，服勤三年。"
                },
                {
                    "paragraph": "事君有犯而無隱，",
                    "zhushu": "旣諌，人有問其國政者，可以語其得失，若齊晏子爲晉叔向言之。○語，魚據反，又如字。向，香亮反。叔向，羊舌𦙝。"
                },
                {
                    "paragraph": "左右就養有方，",
                    "zhushu": "不可侵官。"
                },
                {
                    "paragraph": "服勤至死，方䘮三年。",
                    "zhushu": "方䘮，資於事父，凡此以義爲制。"
                },
                {
                    "paragraph": "事師無犯無隱，左右就養無方，服勤至死，心䘮三年。",
                    "zhushu": "心䘮，戚容，如父而無服也。凡此以恩義之間爲制。"
                },
                {
                    "paragraph": "○季武子成寢，",
                    "zhushu": "武子，魯公子季友之曽孫季孫夙。"
                },
                {
                    "paragraph": "杜氏之葬在西階之下，請合葬焉，許之，入宫而不敢哭。武子曰：合葬，非古也，自周公以來，未之有改也。",
                    "zhushu": "自見夷人冡墓以爲宅，欲文過之。○葬，才浪反，又如字。合，如字，徐音閤，後合葬皆同。文，如字，徐音問。"
                },
                {
                    "paragraph": "吾許其大而不許其細，何居？命之哭。",
                    "zhushu": "記此者，善其不奪人之恩。"
                },
                {
                    "paragraph": "○子上之母死而不䘮，",
                    "zhushu": "子上，孔子曽孫。子思，伋之子，名白，其母出。○不䘮，如字，下同，徐息浪反，下放此。伋，音急，子思，名也，孔子之孫。"
                },
                {
                    "paragraph": "門人問諸子思曰：昔者子之先君子䘮出母乎？曰：然。",
                    "zhushu": "禮爲岀母期。父卒，爲父後者不服耳。○期，居冝反，本又作朞，後放此。"
                },
                {
                    "paragraph": "子之不使白也䘮之，何也？子思曰：昔者吾先君子無所失道，道隆則從而隆，道汚則從而汚，",
                    "zhushu": "汚猶殺也。有隆有殺，進退如礼。○隆，力中反，盛也。汚，音烏，下同。殺，所戒反，又所例反，下同。"
                },
                {
                    "paragraph": "伋則安能",
                    "zhushu": "？自予不能及。○予，羊許反，許也，一云我也，又音餘。"
                },
                {
                    "paragraph": "爲伋也妻者，是爲白也母；不爲伋也妻者，是不爲白也母，故孔氏之不䘮出母，自子思始也。",
                    "zhushu": "記：禮所由廢，非之。○重意：孔氏之不䘮，岀母䘮服。小記：爲父後者，爲出母無服。"
                },
                {
                    "paragraph": "○孔子曰：拜而后稽顙，頽乎其順也；",
                    "zhushu": "此殷之䘮拜也。頽，順也。先拜賔，順於事也。○顙，素黨反。稽顙，觸地無容。頽，徒回反。"
                },
                {
                    "paragraph": "稽顙而后拜，頎乎其至也，",
                    "zhushu": "此周之䘮拜也。頎，至也。先觸地無容，哀之至。○頎，音懇，惻隱之貌，又音畿。觸，昌欲反。"
                },
                {
                    "paragraph": "三年之䘮，吾從其至者。",
                    "zhushu": "重者尚哀戚，自期如殷可。"
                },
                {
                    "paragraph": "○孔子旣得合葬於防，",
                    "zhushu": "言旣得者，少孤，不知其墓。○少，詩召反，下文同。"
                },
                {
                    "paragraph": "曰：吾聞之，古也墓而不墳，",
                    "zhushu": "墓，謂兆域，今之封塋也。古，謂殷時也。土之高者曰墳。○墳，扶云反。"
                },
                {
                    "paragraph": "今丘也，東西南北之人也，不可以弗識也，於是封之，崇四尺，",
                    "zhushu": "東西南北，言居無常処也。聚土曰封，封之，周礼也。周礼曰：以爵等爲丘封之度。崇，髙也。髙四尺，盖周之士制。○識，式志反，又如字。処，昌慮反。之度，本又作之数。"
                },
                {
                    "paragraph": "孔子先反，",
                    "zhushu": "當脩虞事。"
                },
                {
                    "paragraph": "門人後，雨甚至，",
                    "zhushu": "後，待封也。"
                },
                {
                    "paragraph": "孔子問焉，曰：爾來何遲也？曰：防墓崩。",
                    "zhushu": "言所以遲者，脩之而來。防墓，防地之墓也。庾云：防衛墓崩。"
                },
                {
                    "paragraph": "孔子不應",
                    "zhushu": "。以其非禮。○應，應對之應。"
                },
                {
                    "paragraph": "三，",
                    "zhushu": "三言之，以孔子不聞。○三，息暫反，又如字。"
                },
                {
                    "paragraph": "孔子泫然流涕曰：吾聞之，古不脩墓。",
                    "zhushu": "脩，猶治也。○泫，胡犬反。涕音躰。"
                },
                {
                    "paragraph": "○孔子哭子路於中庭，",
                    "zhushu": "寢，中庭也。与哭師同，親之。"
                },
                {
                    "paragraph": "有人弔者，而夫子拜之，",
                    "zhushu": "爲之主也。"
                },
                {
                    "paragraph": "旣哭，進使者而問故，",
                    "zhushu": "使者，自衛來赴者。故，謂死之意狀。○使，色吏反，下及註同。"
                },
                {
                    "paragraph": "使者曰：醢之矣，",
                    "zhushu": "時衛丗子蒯瞶篡輒而立，子路死之。醢之者，示欲㗖食以怖衆。○醢，音海。蒯，苦恠反。瞶，五恠反。蒯瞶，衛靈公之太子，出公輒之父莊公也。篡輒，𥘉患反。輒，出公名也。㗖，本又作啖，待敢反。怖，普故反。"
                },
                {
                    "paragraph": "遂命覆醢。",
                    "zhushu": "覆，弃之，不忍食。○覆，芳服反，注同。"
                },
                {
                    "paragraph": "○曽子曰：朋友之墓有宿草，而不哭焉。",
                    "zhushu": "宿草，謂陳根也。爲師心䘮三年，於朋友期可。○期，音朞。"
                },
                {
                    "paragraph": "○子思曰：䘮三日而殯，凡附於身者，必誠必信，勿之有悔焉耳矣三月而葬，凡附於棺者，必誠必信，勿之有悔焉耳矣。",
                    "zhushu": "言其日月，欲以盡心脩備之。附於身，謂衣衾。附於棺，謂明器之属。○衾，音欽。"
                },
                {
                    "paragraph": "䘮三年以爲極亡",
                    "zhushu": "去巳乆逺，而除其䘮。○以爲極亡，並如字，極，巳也。徐紀力反。王以極字絶句，亡作忘，向下讀，孫依鄭作亡而如王分句。"
                },
                {
                    "paragraph": "則弗之忘矣",
                    "zhushu": "則之言曾。"
                },
                {
                    "paragraph": "故君子有終身之憂",
                    "zhushu": "念其親，"
                },
                {
                    "paragraph": "而無一朝之患，",
                    "zhushu": "毀不㓕性。"
                },
                {
                    "paragraph": "故忌日不樂。",
                    "zhushu": "謂死日，言忌日。不用舉吉事。○樂，如字，又音岳。"
                },
                {
                    "paragraph": "○孔子少孤，不知其墓，",
                    "zhushu": "孔子之父郰叔梁紇與顔氏之女徴在野合而生孔子。徴在耻焉，不告。○郰，側留反，又作鄒。紇，恨發反，徐胡㘦反，又胡没反。"
                },
                {
                    "paragraph": "殯於五父之衢，",
                    "zhushu": "欲有所就而問之，孔子亦爲隱焉。殯於家，則知之者無由恠巳，欲發問端。五父，衢名，盖郰曼父之鄰。○父，音甫，注及下同。衢，求于反。爲如字，又于僞反。曼，音萬。"
                },
                {
                    "paragraph": "人之見之者，皆以爲葬也。",
                    "zhushu": "見柩行於路。"
                },
                {
                    "paragraph": "其慎也，蓋殯也，",
                    "zhushu": "慎，當爲引，礼家讀然，声之誤也。殯引飾棺以輤，葬引飾棺以栁翣。孔子是時以殯引，不以葬引，時人見者，謂不知礼。○慎，依注作引，羊刃反。輤，七見反。翣，所甲反。"
                },
                {
                    "paragraph": "問於郰曼父之母，然後得合葬於防。",
                    "zhushu": "曼父之母与徴在爲鄰，相善。"
                },
                {
                    "paragraph": "○鄰有䘮，舂不相；里有殯，不巷歌。",
                    "zhushu": "皆所以助哀也。相，謂以音声相勸。○相，息亮反，注同。重言一，見曲礼上。"
                },
                {
                    "paragraph": "䘮冠不緌。",
                    "zhushu": "去飾。○緌，本又作綏，同耳佳反。去，起吕反。"
                },
                {
                    "paragraph": "○有虞氏瓦棺，",
                    "zhushu": "始不用薪也。有虞氏生陶。○陶，大刀反。"
                },
                {
                    "paragraph": "夏后氏堲周，",
                    "zhushu": "火孰曰堲，燒土冶以周於棺也。或謂之士周，由是也。弟子職曰：右手折堲。○堲周，本又作堲，同子栗反，又音稷，注下同。何云：冶士爲甎，四周於冡。燒，叔招反。折，之設反。管子云：左手執燭，右手折即，即，燭頭燼也。弟子聀，其篇名。"
                },
                {
                    "paragraph": "殷人棺椁，",
                    "zhushu": "椁，大也。以木爲之，言椁大於棺也。殷人上梓。○棺，音官。椁，音郭。梓，音子。"
                },
                {
                    "paragraph": "周人牆置翣，",
                    "zhushu": "牆，栁衣也。凡此言後王之制文。○牆，在良反。重意：周人牆置翣，明堂周之璧翣。"
                },
                {
                    "paragraph": "周人以殷人之棺椁葬長殤，以夏后氏之堲周葬中殤、下殤，以有虞氏之瓦棺葬無服之殤。",
                    "zhushu": "畧未成人。○長殤，丁丈反，下式羊反。十六至十九爲長殤，十二至十五爲中殤，八歳至十一爲下殤，七歳已下爲無服之殤，生未三月不爲殤。"
                },
                {
                    "paragraph": "○夏后氏尚黒，",
                    "zhushu": "以建寅之月爲正，物生色黒。○正，音征，下同，又如字。"
                },
                {
                    "paragraph": "大事歛用昏，",
                    "zhushu": "昏時亦黒。此大事，謂䘮事也。○斂，力驗反，下皆同。"
                },
                {
                    "paragraph": "戎事乗驪，",
                    "zhushu": "戎，兵也。馬黒色曰驪。爾雅曰：騋，牝驪，牡玄。○驪，力知反，徐郎𠔃反，純黒色馬。騋，音來，馬七尺巳上爲騋。"
                },
                {
                    "paragraph": "牲用玄。",
                    "zhushu": "玄，黒𩔖也。"
                },
                {
                    "paragraph": "殷人尚白，",
                    "zhushu": "以建丑之月爲正，物牙色白。"
                },
                {
                    "paragraph": "大事歛用日中，",
                    "zhushu": "日中時亦白。"
                },
                {
                    "paragraph": "戎事乗翰，",
                    "zhushu": "翰，白色馬也。易曰：白馬翰如。○翰，字又作鶾，胡曰反，又音寒。"
                },
                {
                    "paragraph": "牲用白。周人尚赤，",
                    "zhushu": "以建子之月爲正，物萌色赤。○萌，亡耕反。"
                },
                {
                    "paragraph": "大事歛用日出，",
                    "zhushu": "日出時亦赤。"
                },
                {
                    "paragraph": "戎事乗騵，",
                    "zhushu": "騵，駵馬，白腹。○騵，音原。駵，力求反。赤馬，黒鬛尾。"
                },
                {
                    "paragraph": "牲用騂。",
                    "zhushu": "騂，赤𩔖。○騂，息營反，徐呼營反，純赤色也。一云赤黄色。重言：一見郊特牲十一篇。"
                },
                {
                    "paragraph": "○穆公之母卒，",
                    "zhushu": "穆公，魯哀公之曽孫。"
                },
                {
                    "paragraph": "使人問於曽子曰：如之何？",
                    "zhushu": "問居䘮之礼。曽子，曽參之子，名申。○參，所金反，一音七南反，後同。"
                },
                {
                    "paragraph": "對曰：申也聞諸申之父曰：哭泣之哀，齊斬之情，饘粥之食，自天子逹",
                    "zhushu": "。子䘮父母，尊卑同。○齊，音咨，本亦作𪗋。𪗋，衰字，後皆放此。饘，本又作飦，之然反，說文云：麋也。周謂之饘，宋、衛謂之𩜾。粥，之六反，徐又音育，字林云：淖糜也。"
                },
                {
                    "paragraph": "布幕，衛也；縿幕，魯也。",
                    "zhushu": "幕，所以覆棺上也。縿，縑也。縿，讀如綃。衛，諸侯礼，魯，天子礼。兩言之者，僣巳乆矣。幕，或爲幦。○幕，本又作幂，音莫，徐音覓，下同。縿，音綃，徐又音䔥。縑，古謙反。綃，音消，本又作䌃，桑堯反。僣，子念反。幦，莫曆反。"
                },
                {
                    "paragraph": "○晉獻公將殺其丗子申生，",
                    "zhushu": "信驪姫之譛。○孋，本又作麗，亦作驪，同，力知反。"
                },
                {
                    "paragraph": "公子重耳謂之曰：子蓋言子之志於公乎？",
                    "zhushu": "蓋，皆當爲盍。盍，何不也。志，意也。重耳欲使言見譛之意。重耳，申生異母弟，後立爲文公。○重，直龍反，注皆同。子蓋，依注音盍，户臘反，下同。"
                },
                {
                    "paragraph": "丗子曰：不可。君安驪姫，是我傷公之心也。",
                    "zhushu": "言其意則驪姫必誅也。驪姫，献公伐驪戎所獲女也。申生之母蚤卒，驪姫嬖焉。○蚤，音早。嬖，必計反。"
                },
                {
                    "paragraph": "曰：然則蓋行乎？",
                    "zhushu": "行，猶去也。"
                },
                {
                    "paragraph": "丗子曰：不可。君謂我欲弑君也，天下豈有無父之國哉？吾何行如之？",
                    "zhushu": "言人有父，則皆惡欲弑父者。○弑，本又作煞，音試，注同。徐云：字又作嗣，音同。惡，烏路反。"
                },
                {
                    "paragraph": "使人辭於狐突曰：申生有罪，不念伯氏之言也，以至于死，申生不敢愛其死。",
                    "zhushu": "辝。猶告也。狐突，申生之傳，舅犯之父也。前此者，献公使申生伐東山皇落氏，狐突謂申生，欲使之行，今言此者，謝之。伯氏，狐突别氏。○突，徒忽反。傳，音冨。咎，其九反。皐，古刀反。"
                },
                {
                    "paragraph": "雖然，吾君老矣，子少，國家多難，",
                    "zhushu": "子，驪姫之子奚齊。○少，詩召反。難，乃旦反。"
                },
                {
                    "paragraph": "伯氏不出而圗吾君，",
                    "zhushu": "圗，猶謀也。不出爲君謀國家之政。然則自臯落氏反後，狐突懼，乃稱疾。○爲，于僞反，下爲時同。"
                },
                {
                    "paragraph": "伯氏苟出而圗吾君，申生受賜而死。",
                    "zhushu": "賜，猶惠也。"
                },
                {
                    "paragraph": "再拜稽首，乃卒。",
                    "zhushu": "旣告狐突，乃雉經，○雉經，如字，徐古定反，如雉之自經也。"
                },
                {
                    "paragraph": "是以爲恭丗子也。",
                    "zhushu": "言行如此，可以爲恭，於孝則未之有。○共，音恭，本亦作恭，注同。行，下孟反。互註。左僖四年，晉献公以驪姫爲夫人。生奚齊。其娣生卓子。及將立奚齊，旣與中大夫成謀。姬謂太子曰：君夢齊姜。必速𥙊之。太子𥙊于曲沃。㱕昨于公。公田，姬寘諸宫六日。公至毒而献之。公𥙊之地。地，墳。与犬，犬斃；与小臣，小臣亦斃。姫泣曰：賊由太子。太子奔新城。公殺其傅杜原欵。或謂太子：子辝。君必辯焉。太子曰：君非姫氏，居不安，食不飽。我辝，姫必有罪。君老矣，吾又不樂。曰：子其行乎？太子曰：君實不察其罪，被此名也以出，人誰納我？十二月戊申，縊于新成。"
                },
                {
                    "paragraph": "○魯人有朝祥而莫歌者，子路𥬇之。",
                    "zhushu": "𥬇其爲樂速。○莫，音暮。樂，音洛，又音岳。"
                },
                {
                    "paragraph": "夫子曰：由，爾責於人，終無巳夫。三年之䘮，亦巳乆矣夫。",
                    "zhushu": "爲時如此。人行三年䘮者希，抑子路以善彼。○巳夫，音扶，絶句，本或作巳矣夫。"
                },
                {
                    "paragraph": "子路出，夫子曰：又多乎哉？踰月則其善也。",
                    "zhushu": "又，復也。○復，扶又反。"
                },
                {
                    "paragraph": "○魯莊公及宋人戰于乗丘，",
                    "zhushu": "十年夏，○乗，繩證反。夏，户嫁反。"
                },
                {
                    "paragraph": "縣賁父御，卜國爲右。",
                    "zhushu": "縣、卜，皆氏也。凡車右，勇力者爲之。○縣，音玄，卷内皆同。賁父，上音奔，不音甫，人名字皆同。"
                },
                {
                    "paragraph": "馬驚，敗績，",
                    "zhushu": "驚奔失列。馬驚敗。一本無驚字。"
                },
                {
                    "paragraph": "公隊，佐車授綏。",
                    "zhushu": "戎車之貳曰佐。授綏，乗公。隊，直𩔖反。綏，息佳反。"
                },
                {
                    "paragraph": "公曰：末之卜也。",
                    "zhushu": "末之，猶微哉，言卜國無勇。"
                },
                {
                    "paragraph": "縣賁父曰：他日不敗績，而今敗績，是無勇也。",
                    "zhushu": "公他日戰，其御馬未甞驚奔。"
                },
                {
                    "paragraph": "遂死之。",
                    "zhushu": "二人赴敵而死。"
                },
                {
                    "paragraph": "圉人浴馬，有流矢在白肉。",
                    "zhushu": "圉人，掌養馬者。白肉，股裏肉。○圉，魚吕反。股裏，上音古，下音里。"
                },
                {
                    "paragraph": "公曰：非其罪也。",
                    "zhushu": "流矢中馬，非御與古之罪。○中，丁仲反。"
                },
                {
                    "paragraph": "遂誄之。",
                    "zhushu": "誄其赴敵之功以爲謚。○誄，力軌反，謚也。"
                },
                {
                    "paragraph": "士之有誄，自此始也。",
                    "zhushu": "記礼失所由來也。周雖以士爲爵，猶無謚也。殷大夫以上爲爵。○上，時掌反。"
                },
                {
                    "paragraph": "○曽子寢疾，病，",
                    "zhushu": "病，謂疾困。"
                },
                {
                    "paragraph": "樂正子春坐於牀下，",
                    "zhushu": "子春，曽參弟子。"
                },
                {
                    "paragraph": "曽元、曽申坐於足，",
                    "zhushu": "元、申，曽參之子。"
                },
                {
                    "paragraph": "童子隅坐而執燭。",
                    "zhushu": "隅坐，不與成人竝。○成人竝，音並，絶句。"
                },
                {
                    "paragraph": "童子曰：華而睆，大夫之簀與？",
                    "zhushu": "華，畫也。簀，謂牀笫也。說者以睆爲刮節目，字或爲刮。○睆，華板反，明貌。孫炎云：睆，漆也，徐又音刮。簀，音責。与，音餘，下同。畫，衡賣反。牀策，上音床，下側吏反。刮，古滑反。"
                },
                {
                    "paragraph": "子春曰：止！",
                    "zhushu": "以疾困，不可動。"
                },
                {
                    "paragraph": "曽子聞之，瞿然曰：呼。",
                    "zhushu": "呼，虚憊之声。○瞿，紀具反，下同。曰吁，音虚，注同，吹氣声也。一音况于反。憊，皮拜反，羸困也。"
                },
                {
                    "paragraph": "曰：華而睆，大夫之簀與？曽子曰：然，斯季孫之賜也，我未之能易也。元起易簀",
                    "zhushu": "。未之能易，巳病故也。"
                },
                {
                    "paragraph": "曽元曰：夫子之病革矣，不可以變。幸而至於旦，請敬易之。",
                    "zhushu": "言夫子者，曽子親没之後，齊甞聘以爲卿而不爲也。革，急也。変，動也。幸，覬也。○革，紀力反，徐又音極，注同。請，七領反。覬，音兾。重言：夫子之病革矣。二並本篇。"
                },
                {
                    "paragraph": "曽子曰：爾之愛我也不如彼。",
                    "zhushu": "彼童子也。"
                },
                {
                    "paragraph": "君子之愛人也以德，",
                    "zhushu": "成巳之德。"
                },
                {
                    "paragraph": "細人之愛人也以姑息。",
                    "zhushu": "息，猶安也。言苟容取安也。"
                },
                {
                    "paragraph": "君何求哉？吾得正而斃焉，斯巳矣。",
                    "zhushu": "斃，仆也。○斃音弊。仆，蒲北反，又音赴。"
                },
                {
                    "paragraph": "舉扶而易之，反席未安而没。",
                    "zhushu": "言病雖困，猶勤於礼。○没，音殁。"
                },
                {
                    "paragraph": "○始死，充充如有窮；旣殯，瞿瞿如有求而弗得；旣葬，皇皇如有望而弗至，練而慨然，祥而廓然。",
                    "zhushu": "皆□悼在心之貌也。求，猶索物。○慨，苦爱反。廓，苦郭反，何云：開也。索，所白反。重言：始死，充充如有窮止，祥而廓然。下篇始死，皇皇焉如有求而弗得；及殯，望望焉如有從而弗及；旣葬，旣焉如不及其反而息。問䘮第三十五。其送往也，望望然，汲汲然，如有追而弗及也。其反哭也，皇皇然若有求而弗得也。"
                },
                {
                    "paragraph": "○邾婁復之以矢，蓋自戰於升陘始也。",
                    "zhushu": "戰於井陘，魯僖二十二年秋也。時師雖勝，死傷亦甚，無衣可以招䰟。○邾音誅。婁，力俱反，或如字。邾人呼邾声曰婁，故曰邾婁。公羊傳与此記同，左氏、榖梁但作邾。○陘音形。僖，許冝反。"
                },
                {
                    "paragraph": "魯婦人之髽而弔也，自敗於臺鮐始也。",
                    "zhushu": "敗於臺鮐，魯㐮四年秋也。臺，當爲壷字之誤也。春秋傳作狐鮐。時家家有䘮，髽而相弔，去纚而紒曰髽。礼，婦人弔服，大夫之妻錫衰，士之妻則疑衰与？皆吉笄，無首，素緫。○髽，側𤓰反。臺鮐，上音胡，下音臺。去，羗吕反。纚，所買反，又所綺反，黒繒韜。紒音計。錫衰，上悉歷反，下七雷反。与音餘。笄音雞。緫音揔。重意：魯婦人之髽而弔也，䘮服。小記：爲婦人則髽。"
                },
                {
                    "paragraph": "○南宫縚之妻、之姑之䘮，",
                    "zhushu": "南宫縚，孟僖子之子南宫閱也，字子容。其妻孔子兄女。○縚，吐刀反。閱，音恱。"
                },
                {
                    "paragraph": "夫子誨之髽，曰：爾毋從從爾，爾毋扈扈爾。",
                    "zhushu": "誨，教也。爾，女也。從從，謂大髙。扈扈，謂大廣。爾，語助。○毋，音無，後同。從，音揔，髙也，一音崇，又仕江反。扈，音户，大也。女，音汝。大，音㤗，一音勑佐反，下大廣、巳猶大夫重同。"
                },
                {
                    "paragraph": "蓋榛以爲笄，長尺而緫八寸。",
                    "zhushu": "緫，束髮垂爲飾。齊衰之緫八寸。○榛，側巾反，木名，又士鄰反。長，直亮反，凡度長短曰長，皆同此音。"
                },
                {
                    "paragraph": "○孟獻子禫縣而不樂，比御而不入，",
                    "zhushu": "可以御婦人矣，尚不復寢。孟献子，魯大夫仲孫蔑。○禫，大感反。比，必利反，下比及同。蔑，迷結反。"
                },
                {
                    "paragraph": "夫子曰：獻子加於人一等矣。",
                    "zhushu": "加，猶踰也。"
                },
                {
                    "paragraph": "○孔子旣祥，五日彈琴而不成聲，",
                    "zhushu": "哀未忘。○彈，徒丹反。"
                },
                {
                    "paragraph": "十日而成笙歌。",
                    "zhushu": "踰月，且異旬也。祥亦凶事，用逺日。五日彈琴，十日笙歌，除由外也。琴以手，笙歌以氣。○笙，音生。"
                },
                {
                    "paragraph": "○有子蓋旣祥而絲屨組纓。",
                    "zhushu": "譏其早也。礼：旣祥，白屨無絇，縞冠素紕。有子，孔子弟子有若。○屨音句。組音祖。絇，其俱反。縞，古老反，又古報反。"
                },
                {
                    "paragraph": "○死而不弔者三，",
                    "zhushu": "謂輕身忘孝也。"
                },
                {
                    "paragraph": "畏、",
                    "zhushu": "人或時以非罪攻已，不能有以說之、死之者。孔子畏於匡。"
                },
                {
                    "paragraph": "厭、",
                    "zhushu": "行止危險之下。○厭，于甲反。"
                },
                {
                    "paragraph": "溺。",
                    "zhushu": "不乗橋船。○溺，奴狄反。"
                },
                {
                    "paragraph": "○子路有姊之䘮，可以除之矣，而弗除也，孔子曰：何弗除也？子路曰：吾寡兄弟而弗忍也，孔子曰：先王制禮，行道之人皆弗忍也，",
                    "zhushu": "行道，猶行仁義。○弗除，如字，徐治慮反。"
                },
                {
                    "paragraph": "子路聞之，遂除之。",
                    "zhushu": "重言先王制禮三，下文二。又禮器第十：先王之制禮也。○遂除之二。一見下文。"
                },
                {
                    "paragraph": "○太公封於營丘，比及五丗，皆反葬於周，",
                    "zhushu": "齊太公受封，留爲大師，死葬於周，子孫生焉，不忍離也。五丗之後，乃葬於齊，齊曰營丘。○大音㤗，注及下注大史公皆同。○離，力智反，下相離同。"
                },
                {
                    "paragraph": "君子曰：樂樂其所自生，禮不忘其本，",
                    "zhushu": "言其似禮樂之義。○樂樂並音岳，一讀下五教反，又音洛。重言：樂樂其所自生二，一見樂記十九，礼運第九。樂也者，樂其所自成。重意：禮，不忘其本。禮運：禮者，反其所自生。樂記：禮。反其所自始。"
                },
                {
                    "paragraph": "古之人有言曰：狐死正丘首，仁也。",
                    "zhushu": "正丘首，正首丘也。仁，恩也。○首，手又反，注同。"
                },
                {
                    "paragraph": "○伯魚之母死，期而猶哭，",
                    "zhushu": "伯魚，孔子子也，名鯉。猶，尚也。○期音基。鯉音里。"
                },
                {
                    "paragraph": "夫子聞之曰：誰與哭者？門人曰：鯉也，夫子曰：嘻，其甚也，",
                    "zhushu": "嘻，悲恨之声。○與，音餘，下餘閣也與同。嘻，許其反，又於其反。"
                },
                {
                    "paragraph": "伯魚聞之，遂除之。○舜葬於蒼梧之野，",
                    "zhushu": "舜征有苗而死，因留葬焉。書說舜曰：陟方乃死。蒼梧，於周南越之地，今爲郡。○梧音吾。陟，知力反，升也。"
                },
                {
                    "paragraph": "蓋三妃未之從也",
                    "zhushu": "。古者不合葬。帝嚳而立四妃矣。象后妃四星，其一明者爲正妃，餘三小者爲次妃，帝堯因焉。至舜不告而取，不立正妃，但三妃而巳，謂之三夫人。離騷所歌湘夫人，舜妃也。夏后氏増以三三而九，合十二人。春秋說云天子取十二，即夏制也。以虞、夏及周制差之，則殷人又増以三九二十七，合三十九人。周人上法帝嚳，立正妃，又三二十七爲八十一人以増之，合百二十一人。其位：后也，夫人也，嬪也，丗婦也，女御也，五者相參，以定尊卑。○嚳，苦毒反。髙辛氏，帝也。騷，素刀反，一音蕭，湘，音相。差，𥘉佳反，又初冝反。嬪，婢人反。"
                },
                {
                    "paragraph": "季武子曰：周公蓋祔。",
                    "zhushu": "祔謂合葬。合葬，自周公以來。○祔，音父。"
                },
                {
                    "paragraph": "曽子之䘮，浴於爨室。",
                    "zhushu": "見曽元之辝，易簀，矯之以謙儉也。礼：死浴於適室。○爨，七乱反。矯，居表反。儉，其檢反。適，丁歷反。"
                },
                {
                    "paragraph": "○大功廢業，或曰：大功，誦可也。",
                    "zhushu": "許其口習故也。"
                },
                {
                    "paragraph": "○子張病，召申祥而語之曰：君子曰終，小人曰死，",
                    "zhushu": "申祥，子張子。欲使執䘮，成巳志也。死之言澌也。事卒爲終，消盡爲澌。太史公傳曰：子張姓顓孫，今曰申祥。周、秦之声，二者相近，未聞孰是。○語，魚據反。澌，本又作斯，音賜，下同。顓，音專。近，附近之近。"
                },
                {
                    "paragraph": "吾今日其庶幾乎",
                    "zhushu": "？言易成也。○易，以䜴反。"
                },
                {
                    "paragraph": "○曽子曰：始死之奠，其餘閣也與？",
                    "zhushu": "不容改新。閣，𢇮藏食物。○奠，田練反。閣，音各。庋，字又作庪，同九毀反，又居僞反。"
                },
                {
                    "paragraph": "曽子曰：小功不爲位也者，是委巷之禮也，",
                    "zhushu": "譏之也。位，謂以親䟽叙列哭也。委巷，猶街里，委曲所爲也。○街，音佳。"
                },
                {
                    "paragraph": "子思之哭嫂也爲位，",
                    "zhushu": "善之也。禮：嫂叔無服。○嫂，悉早反，注同。"
                },
                {
                    "paragraph": "婦人倡踊，",
                    "zhushu": "有服者，娣姒婦小功。倡，先也。○倡，昌尚反，注同。踴，音勇。娣姒，大計反，下音似。"
                },
                {
                    "paragraph": "申祥之哭言思也亦然。",
                    "zhushu": "說者云：言思，子游之子，申祥妻之昆弟，亦無服，過此以往，獨哭不爲位。"
                },
                {
                    "paragraph": "○古者冠縮縫，今也衡縫，",
                    "zhushu": "縮，從也。今禮制，衡讀爲横。今冠横縫，以其辟積多。○縮，所六反。縫，音逢，又扶用反，下同。衡，依注音衡，華彭反。從，子容反。"
                },
                {
                    "paragraph": "故䘮冠之反吉，非古也。",
                    "zhushu": "解時人之惑。䘮冠，縮縫，古冠耳。○解，佳買反。"
                },
                {
                    "paragraph": "曽子謂子思曰：伋，吾執親之䘮也，水漿不入於口者七日。",
                    "zhushu": "言巳以疾時禮而不如。○伋，音急。漿，子良反。"
                },
                {
                    "paragraph": "子思曰：先王之制禮也，過之者俯而就之，不至焉者跂而及之，故君子之執親之䘮也，水漿不入於口者三日，杖而后能起。",
                    "zhushu": "爲曽子言難継，以礼抑之。○俯，音甫。跂，丘豉反。爲，于僞反。"
                },
                {
                    "paragraph": "○曽子曰：小功不稅，",
                    "zhushu": "據禮而言也。日月已過，乃聞䘮而服曰稅。大功已上然。小功輕，不服。○稅，徐他外反，注同。上，時掌反。"
                },
                {
                    "paragraph": "則是逺兄弟終無服也，",
                    "zhushu": "言相離遠者，聞之𢘆晚。"
                },
                {
                    "paragraph": "而可乎",
                    "zhushu": "？以巳恩怪之。"
                },
                {
                    "paragraph": "○伯髙之䘮，",
                    "zhushu": "伯髙死時在衛，未聞何國人。"
                },
                {
                    "paragraph": "孔氏之使者未至，",
                    "zhushu": "謂賻賵者。○使，色吏反。賻，音附。賵，芳用反。"
                },
                {
                    "paragraph": "冉子攝束帛乗馬而將之，",
                    "zhushu": "冉子，孔子弟子冉有。攝，猶貸也。○乗，繩證反，四馬曰乗。貸，他代反。"
                },
                {
                    "paragraph": "孔子曰：異哉，徒使我不誠於伯髙，",
                    "zhushu": "徒，猶空也。禮：所以副忠信也。忠信而無禮，何傳乎？○副，音仆。傳，直專反，一本作傅，音附。"
                },
                {
                    "paragraph": "伯髙死於衛，赴於孔子。",
                    "zhushu": "赴，告也。凡有舊恩者，則使人告之。"
                },
                {
                    "paragraph": "孔子曰：吾惡乎哭諸？",
                    "zhushu": "以其交㑹尚新。○惡，音烏。惡乎，猶於何也。"
                },
                {
                    "paragraph": "兄弟，吾哭諸廟；父之友，吾哭諸廟門之外；",
                    "zhushu": "别親䟽也。○别，彼列反，下同。"
                },
                {
                    "paragraph": "師，吾哭諸寢；朋友，吾哭諸寢門之外；所知，吾哭諸野。",
                    "zhushu": "别輕重也。"
                },
                {
                    "paragraph": "於野則已䟽，於寢則巳重。",
                    "zhushu": "已，猶大也。"
                },
                {
                    "paragraph": "夫由賜也見我，吾哭諸賜氏。",
                    "zhushu": "本於恩，哭於子貢寢門之外。○夫，舊音扶，皇，如字，謂丈夫，即伯髙。見，如字。皇，賢遍反。"
                },
                {
                    "paragraph": "遂命子貢爲之主，",
                    "zhushu": "明恩所由。"
                },
                {
                    "paragraph": "曰：爲爾哭也來者，拜之；知伯髙而來者，勿拜也。",
                    "zhushu": "異於正主。○爲，于僞反，下注爲其疾、爲褻、爲我、我爲皆同。來者，一本作爲爾哭也來者。"
                },
                {
                    "paragraph": "○曽子曰：䘮有疾，食肉飲酒，必有草木之滋焉，",
                    "zhushu": "増以香味，爲其疾，不嗜食。○滋，音咨。嗜，市志反。"
                },
                {
                    "paragraph": "以爲薑桂之謂也。",
                    "zhushu": "爲記者，正曽子所云草木滋者，謂薑桂。○薑，居良反。"
                },
                {
                    "paragraph": "○子夏䘮其子而䘮其明，",
                    "zhushu": "明，目精。○而䘮，息浪反，下䘮明、䘮尓明同。"
                },
                {
                    "paragraph": "曽子弔之曰：吾聞之也，朋友䘮明則哭之，",
                    "zhushu": "痛之。"
                },
                {
                    "paragraph": "曽子哭，子夏亦哭，曰：天乎，予之無罪也！",
                    "zhushu": "怨天罰无罪。"
                },
                {
                    "paragraph": "曽子怒曰：商，女何無罪也？吾與女事夫子於洙泗之間，",
                    "zhushu": "言其有師也。洙、泗、魯水各。○女，音汝，下同。洙，音殊。泗，音四。洙、泗，二水名。"
                },
                {
                    "paragraph": "退而老於西河之上，",
                    "zhushu": "西河，龍門至華隂之地。○華，徐胡化反。"
                },
                {
                    "paragraph": "使西河之民疑女於夫子，爾罪一也；",
                    "zhushu": "言其不稱師也。"
                },
                {
                    "paragraph": "䘮爾親，使民未有聞焉，爾罪二也；",
                    "zhushu": "言居親䘮無異稱。○稱，尺證反。"
                },
                {
                    "paragraph": "䘮爾子，䘮爾明，爾罪三也。",
                    "zhushu": "言隆於妻子。"
                },
                {
                    "paragraph": "而曰女何無罪與？子夏投其杖而拜曰：吾過矣，吾過矣！",
                    "zhushu": "謝之，且服罪也。○与，音餘。重言：吾過矣！吾過矣二，下篇一，又下文我過矣，我過矣。"
                },
                {
                    "paragraph": "吾離羣而索居，亦已乆矣。",
                    "zhushu": "羣，謂同門朋友也。索，猶散也。○離羣，羣，朋友也。上音詈。索，悉各反，猶散也，下注索居同。"
                },
                {
                    "paragraph": "○夫晝居於内，問其疾可也；",
                    "zhushu": "似有疾。○晝，知又反。"
                },
                {
                    "paragraph": "夜居於外，弔之可也。",
                    "zhushu": "似有䘮。"
                },
                {
                    "paragraph": "是故君子非有大故，不宿於外，",
                    "zhushu": "大故，謂䘮□。"
                },
                {
                    "paragraph": "非致齊也，非疾也，不晝夜居於内。",
                    "zhushu": "内，正寢之中。○斉，側皆反。"
                },
                {
                    "paragraph": "○髙子皐之，執親之䘮也，",
                    "zhushu": "子皐，孔子弟子，名柴。"
                },
                {
                    "paragraph": "泣血三年，",
                    "zhushu": "言泣无声，如血岀。"
                },
                {
                    "paragraph": "未嘗見齒，",
                    "zhushu": "言𥬇之微。○見，賢遍反。"
                },
                {
                    "paragraph": "君子以爲難。",
                    "zhushu": "言人不能然。"
                },
                {
                    "paragraph": "○衰與其不當物也，寧無衰，",
                    "zhushu": "惡其乱礼，不當物，謂精麄廣狹不應法制。○衰，七雷反，下同。後五服之衰皆放此，不復音。當，丁浪反，注同。惡，烏路反。麄，本又作麤，七奴反。狹，音洽。應，應對之應。"
                },
                {
                    "paragraph": "齊衰不以邊坐，大功不以服勤。",
                    "zhushu": "爲䙝䘮服，邊，偏𠋣也。○䙝，息列反。𠋣，於彼反，又於寄反。"
                },
                {
                    "paragraph": "○孔子之衛，遇舊館人之䘮，",
                    "zhushu": "前日君所使舎巳。"
                },
                {
                    "paragraph": "入而哭之哀，出，使子貢說驂而賻之，",
                    "zhushu": "賻，助、䘮，用也。騑馬曰驂。○稅，本又作說，同他活反，徐又始銳反，下及注同。驂，七南反，夾服馬也。騑，芳非反。"
                },
                {
                    "paragraph": "子貢曰：於門人之䘮，未有所說驂說驂於舊館，無乃巳重乎？",
                    "zhushu": "言說驂大重，比於門人，恩爲偏頗。○頗，破多反。"
                },
                {
                    "paragraph": "夫子曰：予郷者入而哭之，遇於一哀而出涕，",
                    "zhushu": "遇，見也。舊館人恩雖輕，我入哭見主人，爲我尽一哀，是以厚恩待我，我爲出涕。恩重，冝有施惠。○郷，本又作嚮，許亮反。岀如字，徐尺遂反。涕音躰。施，始䜴反。"
                },
                {
                    "paragraph": "予惡夫涕之無從也，小子行之。",
                    "zhushu": "客行，無他物可以易之者，使遂以往。○惡，烏路反。夫，音扶。"
                },
                {
                    "paragraph": "○孔子在衛，有送葬者，而夫子觀之，曰：善哉，爲䘮乎，足以爲法矣。小子識之。子貢曰：夫子何善爾也？曰：其往也如慕，其反也如疑，",
                    "zhushu": "慕，謂小兒隨父母啼呼。疑者，哀親之在彼，如不欲還然。○識，式志反，又音式，下及注章識皆同。呼，火故反。"
                },
                {
                    "paragraph": "子貢曰：豈若速反而虞乎？",
                    "zhushu": "速，疾。"
                },
                {
                    "paragraph": "子曰：小子識之，我未之能行也。",
                    "zhushu": "哀戚，本也；𥙊祀，末也。"
                },
                {
                    "paragraph": "○顔淵之䘮，饋祥肉，",
                    "zhushu": "饋，遺也。○饋，其位反。遺，于季反。"
                },
                {
                    "paragraph": "孔子出受之，入，彈琴而后食之。",
                    "zhushu": "弹琴，以散哀也。"
                },
                {
                    "paragraph": "○孔子與門人立，拱而尚右，二三子亦皆尚右，",
                    "zhushu": "傚孔子也。○拱，㳟勇反。傚，本又作效，胡敎反，下同。"
                },
                {
                    "paragraph": "孔子曰：二三子之嗜學也，",
                    "zhushu": "嗜，貪。○嗜，市志反，注同。"
                },
                {
                    "paragraph": "我則有姊之䘮故也，二三子皆尚左。",
                    "zhushu": "復，正也。䘮尚右，右，隂也。吉尚左，左，陽也。"
                },
                {
                    "paragraph": "○孔子蚤作，",
                    "zhushu": "作，起。○蚤，音早。"
                },
                {
                    "paragraph": "負手曳杖，消摇於門，",
                    "zhushu": "欲人之怪已。○曳，羊丗反，亦作抴。消揺，本又作逍遥。"
                },
                {
                    "paragraph": "歌曰：泰山其頽乎！",
                    "zhushu": "㤗山，衆山所仰。○頽，徒回反。"
                },
                {
                    "paragraph": "梁木其壞乎！",
                    "zhushu": "梁木，衆木所放。○放，方兩反。"
                },
                {
                    "paragraph": "哲人其萎乎！",
                    "zhushu": "哲人，亦衆人所仰放也。以上二句喻之。萎，病也。詩云：無木不萎。○萎，本又作委，同紆危反，注同。"
                },
                {
                    "paragraph": "旣歌而入，當户而坐。",
                    "zhushu": "蚤坐，急見人也。"
                },
                {
                    "paragraph": "子貢聞之，曰：泰山其頽，則吾將安仰？梁木其壞，哲人其萎，則吾將安放？夫子殆將病也。",
                    "zhushu": "斍，孔子歌意。殆，幾也。○幾，音祈，又音機。"
                },
                {
                    "paragraph": "遂趨而入。夫子曰：賜，爾來何遲也？",
                    "zhushu": "坐則望之。"
                },
                {
                    "paragraph": "夏后氏殯於東階之上，則猶在阼也。殷人殯於兩楹之間，則與賔主夾之也。周人殯於西階之上，則猶賔之也。",
                    "zhushu": "以三王之礼占已夢。○阼，才故反。楹，音盈。夾，本又作俠，古洽反，下注同。"
                },
                {
                    "paragraph": "而丘也，殷人也，予疇昔之夜，夢坐奠於兩楹之間。",
                    "zhushu": "是夢坐兩楹之間而見饋食也。言奠者，以爲凶象。疇，發声也。昔，由前也。○食，如字，又音嗣。疇，直留反。"
                },
                {
                    "paragraph": "夫明王不興，而天下其孰能宗予？予，殆將死也。",
                    "zhushu": "孰，誰也。宗，尊也。兩楹之間，南靣郷明，人君聽治正坐之処。今无明王，誰能尊我以爲人君乎？是我殷家奠殯之象，以此自知將死。○嚮，本又作郷，同，許亮反。治，直吏反。坐，才卧反，又如字。処，昌慮反。"
                },
                {
                    "paragraph": "蓋寢疾七日而没。",
                    "zhushu": "明聖人知命。"
                },
                {
                    "paragraph": "○孔子之䘮，門人疑所服，",
                    "zhushu": "無䘮師之礼。"
                },
                {
                    "paragraph": "子貢曰：昔者夫子之䘮顔淵，若䘮子而無服，䘮子路亦然，請䘮夫子若䘮父而無服。",
                    "zhushu": "無服，不爲衰，吊服而加麻，心䘮三年。"
                },
                {
                    "paragraph": "○孔子之䘮，公西赤爲志焉，",
                    "zhushu": "公西赤，孔子弟子，字子華。志，謂章識。"
                },
                {
                    "paragraph": "飾棺牆，",
                    "zhushu": "牆之障柩，猶垣牆障家。"
                },
                {
                    "paragraph": "置翣",
                    "zhushu": "，牆，柳衣。翣，以布衣木，如欇與。○置，知吏反。翣，所甲反。衣，於旣反。欇，所甲反，又所治反。与，音餘。"
                },
                {
                    "paragraph": "設披，周也；設崇，殷也，綢練設旐，夏也。",
                    "zhushu": "夫子雖殷人，兼用三王之礼尊之。披，柩行夾引棺者。崇，崇牙，旌旗飾也。綢練，以練綢旌之杠。此旌，葬乗車所建也。旌之旒，緇布廣充幅，長㝷曰旐。爾雅說旌旗曰：素錦綢杠。○披，彼義反。綢，吐刀反，韜也，徐直留反，注同。旐，直小反。杠，音江，竿也。乗，繩證反。廣，光浪反。凡度廣狹曰廣，他皆放此。幅，芳木反。重意：設披，至夏也。明堂，夏后氏之綢練，殷之崇牙，周之璧翣。"
                },
                {
                    "paragraph": "○子張之䘮，公明儀爲志焉，",
                    "zhushu": "志，亦謂章識。"
                },
                {
                    "paragraph": "禇幕丹質，",
                    "zhushu": "以用布幕爲禇，葬覆棺，不牆不翣。○禇，張吕反。幕，音莫。禇幕，覆棺者。"
                },
                {
                    "paragraph": "蟻結于四隅，",
                    "zhushu": "畫禇之四角，其文如蟻行，往來相交錯。蟻，蚍蜉也。殷之蟻結，似今蛇文畫。○蟻，魚綺反，又作蛾。蚍，避尸反，徐扶夷反。蜉，音浮。"
                },
                {
                    "paragraph": "殷士也。",
                    "zhushu": "學於孔子傚殷礼。"
                },
                {
                    "paragraph": "○子夏問於孔子，曰：居父母之仇，如之何？夫子曰：寢苫枕干，不仕，",
                    "zhushu": "雖除䘮，居處猶若䘮也。干，盾也。○仇，音求，讎也。苫，始占反，草也。枕，之鴆反。楯，本又作盾，食允反，又音允。"
                },
                {
                    "paragraph": "弗與共天下也，",
                    "zhushu": "不可以並生。"
                },
                {
                    "paragraph": "遇諸市朝，不反兵而𦭶",
                    "zhushu": "。言雖適市朝，不釋兵。○朝，直遥反，注同。"
                },
                {
                    "paragraph": "曰：請問居昆弟之仇如之何？曰：仕弗與共國，衘君命而使，雖遇之不𦭶",
                    "zhushu": "。爲負而廢君命。○衘，音咸。使，色吏反。爲，于僞反，下爲其負、相爲同。"
                },
                {
                    "paragraph": "曰：請問居從父昆弟之仇如之何？曰：不爲魁，",
                    "zhushu": "魁，猶首也。天文北斗魁爲首，杓爲末。○從，如字，徐才用反。魁，苦回反。杓，必遥反，又匹遥反。"
                },
                {
                    "paragraph": "主人能則執兵而陪其後。",
                    "zhushu": "爲其負，當成之。○陪，歩回反。"
                },
                {
                    "paragraph": "○孔子之䘮，二三子皆絰而出",
                    "zhushu": "。尊師也。出，謂有所之適。然則凡弔服加麻者，岀則変服。○絰，犬結反。"
                },
                {
                    "paragraph": "羣，居則絰，出則否。",
                    "zhushu": "羣，謂七十二弟子相爲朋友服。子夏曰：吾離羣而索居。"
                },
                {
                    "paragraph": "○易墓，非古也。",
                    "zhushu": "易，謂芟治草木。不易者，丘陵也。○易，以䜴反，注同。芟，所衘反。"
                },
                {
                    "paragraph": "○子路曰：吾聞諸夫子，䘮禮，與其哀不足而禮有餘也，不若禮不足而哀有餘也；",
                    "zhushu": "䘮。主哀。"
                },
                {
                    "paragraph": "𥙊禮，與其敬不足而禮有餘也，不若禮不足而敬有餘也。",
                    "zhushu": "𥙊：主敬。"
                },
                {
                    "paragraph": "○曽子弔於負夏，",
                    "zhushu": "負夏，衛地。"
                },
                {
                    "paragraph": "主人旣祖，填池，",
                    "zhushu": "祖，謂移柩車去載處爲行姶也。填池，當爲奠徹，声之誤也。奠徹，謂徹遣奠，設祖奠。○塡池，依注音奠，徐、盧、王並如字。處，昌慮反，下同。遣奠，弃戰反，本或作遷奠，非。"
                },
                {
                    "paragraph": "推柩而反之，",
                    "zhushu": "反於載處，榮曽子吊，欲更始。○推，昌隹反，又吐回反。柩，其乆反。"
                },
                {
                    "paragraph": "降婦人而后行禮，",
                    "zhushu": "禮，，旣祖而婦人降。今反柩，婦人辟之，復升堂矣。柩無反而反之，而又降婦人，盖欲矜賔於此婦人，皆非。○辟，音避，下辟賢、辟不壞並同。○復，扶又反。"
                },
                {
                    "paragraph": "從者曰：禮與",
                    "zhushu": "？恠之，○從，才用反，下同。与，音餘，下同。"
                },
                {
                    "paragraph": "曽子曰：夫祖者，且也，",
                    "zhushu": "且，未定之辝。○夫，音扶。"
                },
                {
                    "paragraph": "且胡爲其不可以反宿也？",
                    "zhushu": "給說。"
                },
                {
                    "paragraph": "從者又問諸子游曰：禮與？",
                    "zhushu": "疑曽子言非。"
                },
                {
                    "paragraph": "子游曰：飯於牖下，小斂於户内，大斂於阼，殯於客位，祖於庭，葬於墓，所以即逺也。故䘮事有進而無退。",
                    "zhushu": "朋友柩非。○飯，煩晩反。牖，羊九反。斂，力驗反。礼家凡小斂、大斂之字皆同，不重岀。○阼，才故反。重言：飯於牖下，至所以即逺也二，一見坊記三十篇，即字作小。"
                },
                {
                    "paragraph": "曽子聞之曰：多矣乎，予出祖者。",
                    "zhushu": "善子游言：且服且服也。本或作且服過。"
                },
                {
                    "paragraph": "○曽子襲裘而弔，子游禓裘而弔。曽子指子游而示人曰：夫夫也，爲習於禮者，如之何其禓裘而弔也？",
                    "zhushu": "曽子盖知臨䘮無飾。夫夫，猶言此丈夫也。子游於時名爲習礼。○禓，星曆反。夫夫，上音扶，下如字，一讀並如字，注及下同。"
                },
                {
                    "paragraph": "主人旣小斂，祖，括髮，子游趨而出，襲裘帶絰而入，",
                    "zhushu": "於主人，變乃変也。所弔者，朋友。○𥘵括，徒旱反，下古活反。"
                },
                {
                    "paragraph": "曽子曰：我過矣，我過矣，夫夫是也。",
                    "zhushu": "服且善子游。重意：上文下篇。吾過矣，吾過矣！"
                },
                {
                    "paragraph": "○子夏旣除䘮而見，",
                    "zhushu": "見於孔子。○見，賢遍反，注及下同。"
                },
                {
                    "paragraph": "予之琴，和之不和，彈之而不成聲，",
                    "zhushu": "樂由人心。○予，羊汝反，下同。和，音禾，或胡卧反，下同。樂，音岳，又音洛。"
                },
                {
                    "paragraph": "作而曰：哀未忘也，先王制禮而弗敢過也。",
                    "zhushu": "作，起。○忘，音亡。"
                },
                {
                    "paragraph": "子張旣除䘮而見，予之琴，和之而和，彈之而成聲，作而曰：先王制禮，不敢不至焉。",
                    "zhushu": "雖情異善，其俱順礼"
                },
                {
                    "paragraph": "○司㓂惠子之䘮，",
                    "zhushu": "惠子，衛將軍文子彌牟之弟惠叔蘭也，生虎者。○彌，亡卑反。牟，莫侯反。"
                },
                {
                    "paragraph": "子游爲之麻衰，牡麻絰，",
                    "zhushu": "惠子廢適立庶，爲之重服以譏之。麻衰，以吉服之布爲衰。○爲之，于僞反，注爲之重服、下爲之服皆同。適，丁曆反，下文及注同。"
                },
                {
                    "paragraph": "文子辭曰：子辱與彌牟之弟游，",
                    "zhushu": "謝其存時。"
                },
                {
                    "paragraph": "又辱爲之服，敢辭。",
                    "zhushu": "止之服也。"
                },
                {
                    "paragraph": "子游曰：禮也。文子退，反哭，",
                    "zhushu": "子游名習礼，文子亦以爲當然，未覺其所譏。"
                },
                {
                    "paragraph": "子游趨而就諸臣之位，",
                    "zhushu": "深譏之。大夫之家臣，位在賔後。"
                },
                {
                    "paragraph": "文子又辭曰：子辱與彌牟之弟游，又辱爲之服，又辱臨其䘮，敢辭。",
                    "zhushu": "止之在臣位。"
                },
                {
                    "paragraph": "子游曰：固以請。",
                    "zhushu": "再不從命。"
                },
                {
                    "paragraph": "文子退，扶適子南靣而立，曰：子辱與彌牟之弟游，又辱爲之服，又辱臨其䘮，虎也敢不復位？",
                    "zhushu": "覺所譏也。虎，適子名。文子，親扶而辝，敬子游也。南靣而立，則諸臣位在門内北靣明矣。"
                },
                {
                    "paragraph": "子游趨而就客位。",
                    "zhushu": "所譏行。"
                },
                {
                    "paragraph": "○將軍文子之䘮，旣除䘮而后越人來弔。主人深衣練冠，待于廟，垂涕洟。",
                    "zhushu": "主人，文子之子簡子瑕也。深衣、練冠，凶服変也。待于廟受弔，不迎賔也。○涕，他計反。洟音夷，自目日涕，自鼻曰洟。瑕，音遐，本又作嘏，古雅反。"
                },
                {
                    "paragraph": "子游觀之，曰：將軍文氏之子，其庶幾乎！亡於禮者之禮也，其動也中。",
                    "zhushu": "中，礼之変。○中，丁仲反，注及下注礼中、之中同。"
                },
                {
                    "paragraph": "○㓜名，冠字，五十以伯仲，死謚，周道也。絰也者，實也。",
                    "zhushu": "所以表哀戚。○冠，古乱反。"
                },
                {
                    "paragraph": "掘中𩅸而浴，毀竈以綴足，及葬，毀宗躐行，出于大門，殷道也。",
                    "zhushu": "明不復有事於此。周人浴不掘中𩅸，葬不毀宗躐行。毀宗，毀廟門之西而出。行神之位在廟門之外。○掘，求月反，又求勿反。𩅸，力救反。綴，丁劣反，又丁衛反。躐，良輒反。復，扶又反。"
                },
                {
                    "paragraph": "學者行之。",
                    "zhushu": "學於孔子者行之。傚殷礼。"
                },
                {
                    "paragraph": "○子栁之母死，子碩請具。",
                    "zhushu": "具，葬之噐用。子栁，魯叔仲皮之子，子碩兄。○碩音石。"
                },
                {
                    "paragraph": "子栁曰：何以哉？",
                    "zhushu": "言無其財。"
                },
                {
                    "paragraph": "子碩曰：請粥庶弟之母。",
                    "zhushu": "粥，謂嫁之也。妾賤，取之曰買。○鬻，本又作粥，音育，賣也，注同。"
                },
                {
                    "paragraph": "子栁曰：如之何其粥人之母，以葬其母也？不可。",
                    "zhushu": "忠恕。"
                },
                {
                    "paragraph": "旣葬，子碩欲以賻布之餘具𥙊器，",
                    "zhushu": "古者謂錢爲泉布，所以通布貨財。"
                },
                {
                    "paragraph": "子桞曰：不可，吾聞之也，君子不家於䘮，",
                    "zhushu": "惡因死者以爲利。○惡，烏路反。"
                },
                {
                    "paragraph": "請班諸兄弟之貧者。",
                    "zhushu": "以分死者，所矜也。禄多則與鄰里郷黨。"
                },
                {
                    "paragraph": "○君子曰：謀人之軍師，敗則死之；謀人之邦邑，危則亡之。",
                    "zhushu": "利巳忘衆，非忠也。言亡之者，雖辟賢，非義。退。"
                },
                {
                    "paragraph": "○公叔文子升於瑕丘，蘧伯玉從，",
                    "zhushu": "二子，衛大夫。文子，献公之孫，名㧞。○蘧，本又作璩，其魚反。從，才用反，又如字。拔，皮八反，徐蒲末反。"
                },
                {
                    "paragraph": "文子曰：樂哉，斯丘也，死則我欲葬焉。蘧伯玉曰：吾子樂之，則瑗請前。",
                    "zhushu": "刺其欲害人良田。瑗，伯玉名。○樂，音洛，下同，一讀下音五教反。瑗，于卷反，又於願反。刺，七賜反。"
                },
                {
                    "paragraph": "○弁人有其母死而孺子泣者，",
                    "zhushu": "言声無節。○弁，皮彦反。孺，而注反。"
                },
                {
                    "paragraph": "孔子曰：哀則哀矣，",
                    "zhushu": "此誠哀。"
                },
                {
                    "paragraph": "而難爲繼也。",
                    "zhushu": "失礼中。"
                },
                {
                    "paragraph": "夫禮，爲可傳也，爲可繼也，故哭踊有節。",
                    "zhushu": "傳，直專反。"
                },
                {
                    "paragraph": "○叔孫武叔之母死，",
                    "zhushu": "武叔，公子牙之六丗孫，名州仇，毀孔子者。"
                },
                {
                    "paragraph": "旣小斂，舉者出户，出户𥘵且投其冠，括髮，",
                    "zhushu": "户，岀户，乃変服，失哀節。冠，素委貌。○括，古活反。"
                },
                {
                    "paragraph": "子游曰：知禮。",
                    "zhushu": "𠷣之。○𠷣，昌之反。"
                },
                {
                    "paragraph": "○扶君，卜人師扶右，射人師扶左，",
                    "zhushu": "謂君疾時也。卜，當爲僕，声之誤也。僕人、射人，皆平生時賛正君服位者。○卜人師，依注音僕。師，長也，謂大僕也。本或無師字者，非也。前儒如字，卜人及醫師也。"
                },
                {
                    "paragraph": "君薨，以是舉。",
                    "zhushu": "不忍變也。周礼射人：大䘮與僕人遷尸。"
                },
                {
                    "paragraph": "○從母之夫，舅之妻，二夫人相爲服，君子未之言也。",
                    "zhushu": "二夫人，猶言此二人也。時有此二人同居，死相爲服者，甥居外家而非之。○從，才用反。夫人，音扶，注同。爲，于僞反，注及下注夫爲妻同。"
                },
                {
                    "paragraph": "或曰：同爨緦。",
                    "zhushu": "以同居生緦之親可。○爨緦，上七乱反，下音絲。"
                },
                {
                    "paragraph": "○䘮事欲其縱縱爾",
                    "zhushu": "，趨事貌。縱，讀如緫領之揔。○縱，依注音揔，急遽反。"
                },
                {
                    "paragraph": "吉事欲其折折爾。",
                    "zhushu": "安舒貌。詩云：好人提提。○折，大𠔃反，注同。"
                },
                {
                    "paragraph": "故䘮事雖遽不陵節，吉事雖止不怠。",
                    "zhushu": "陵，躐也。止，立俟事時也。怠，惰也。○躐，力輒反。惰，徒卧反。"
                },
                {
                    "paragraph": "故騷騷爾則野，",
                    "zhushu": "謂大疾。○騷，素刀反，急疾貌。大，音㤗，一音地佐反，下注同。"
                },
                {
                    "paragraph": "鼎鼎爾則小人，",
                    "zhushu": "謂大舒。"
                },
                {
                    "paragraph": "君子蓋猶猶爾。",
                    "zhushu": "疾舒之中。"
                },
                {
                    "paragraph": "○䘮具，君子恥具。",
                    "zhushu": "辟，不懷也。䘮具，棺衣之屬。"
                },
                {
                    "paragraph": "一日二日而可爲也者，君子弗爲也。",
                    "zhushu": "謂絞紷衾胃。○絞，户交反，後同。紷，其䕃反。冐，莫報反。"
                },
                {
                    "paragraph": "○䘮服，兄弟之子猶子也，蓋引而進之也。嫂叔之無服也，蓋推而逺之也。",
                    "zhushu": "或引或推，重親逺别。○逺，于萬反。别，彼列反。"
                },
                {
                    "paragraph": "姑姊妹之薄也，蓋有受我而厚之者也。",
                    "zhushu": "欲其一心於厚之者，姑、姊妹嫁大功，夫爲妻期。○期，音基。"
                },
                {
                    "paragraph": "○食於有䘮者之側，未甞飽也，",
                    "zhushu": "助哀戚也。"
                },
                {
                    "paragraph": "○曽子與客立於門側，其徒趨而出。",
                    "zhushu": "徒，謂客之旅。"
                },
                {
                    "paragraph": "曽子曰：爾將何之？曰：吾父死，將出哭於巷。",
                    "zhushu": "以爲不可發凶於人之館。"
                },
                {
                    "paragraph": "曰：反哭於爾次。",
                    "zhushu": "次，舎也。礼：館人使專之，若其自有然。"
                },
                {
                    "paragraph": "曽子北靣而弔焉。○孔子曰：之死而致死之，不仁而不可爲也；之死而致生之，不知而不可爲也，",
                    "zhushu": "之，往也。死之生之，謂無知與有知也。爲，猶行也。○知，音智。"
                },
                {
                    "paragraph": "是故竹不成用，瓦不成味，木不成斵，",
                    "zhushu": "成，猶善也。竹不可善用，謂邊無縢。味，當作沬。沬，靧也。○味，依注音沬，亡曷反。斵，陟角反。縢，本又作滕，徒登反。靧，音梅，洗靣。"
                },
                {
                    "paragraph": "琴瑟張而不平，竽笙備而不和，",
                    "zhushu": "無宫商之調。○竽笙，音于，下音生。和，胡卧反。調，直弔反。"
                },
                {
                    "paragraph": "有鐘磬而無簨虡，",
                    "zhushu": "不縣之也。横曰簨，植曰虡。○簨，息允反。虡，音巨。植，時力反，又音值。"
                },
                {
                    "paragraph": "其曰明器，神明之也。",
                    "zhushu": "言神明，死者也。神明者，非人所知，故其器如此。"
                },
                {
                    "paragraph": "○有子問於曽子曰：問䘮於夫子乎？",
                    "zhushu": "有子，孔子弟子有若也。夫子卒後問此，庶有異聞也。䘮，謂仕失位也。魯昭公孫於齊，曰：䘮人其何稱？○問䘮，問或作聞。䘮，息浪反，注及下皆同。孫，音遜。"
                },
                {
                    "paragraph": "曰：聞之矣，䘮欲速貧，死欲速朽。有子曰：是非君子之言也。",
                    "zhushu": "貧朽，非人所欲。○朽，許乆反。"
                },
                {
                    "paragraph": "曽子曰：參也聞諸夫子也。有子又曰：是非君子之言也。曽子曰：參也與子游聞之。有子曰：然。然則夫子有爲言之也。曽子以斯言告於子游，子游曰：甚哉，有子之言似夫子也！昔者夫子居於宋，見桓司馬自爲石椁，三年而不成。",
                    "zhushu": "桓司馬，宋向戌之孫，名魋。○有爲，于僞反，下爲桓司馬、爲敬叔、則爲之，注爲民作、爲嫁母皆同。向，式上反。戌，音恤。魋，大回反。"
                },
                {
                    "paragraph": "夫子曰：若是其靡也，死不如速朽之愈也。死之欲速朽，爲桓司馬言之也。",
                    "zhushu": "靡，侈。○侈，昌氏反，又甲氏反。"
                },
                {
                    "paragraph": "南宫敬叔反，必載寳而朝。",
                    "zhushu": "敬叔，魯孟僖子之子仲孫閱。盖甞失位，去魯，得反。載其寳來朝於君。○朝，直遥反，注同。僖，許冝反。閱音恱。"
                },
                {
                    "paragraph": "夫子曰：若是其貨也，䘮不如速貧之愈也。䘮之欲速貧，爲敬叔言之也。曽子以子游之言告於有子。有子曰：然，吾固曰非夫子之言也。曽子曰：子何以知之？有子曰：夫子制於中都，四寸之棺，五寸之椁，以斯知不欲速朽也。",
                    "zhushu": "中都，魯邑名也。孔子甞爲之宰，爲民作制。孔子由中都宰爲司空，由司空爲司宼。"
                },
                {
                    "paragraph": "昔者夫子失魯司宼，將之荆，",
                    "zhushu": "將應聘於楚。○應，應對之應。"
                },
                {
                    "paragraph": "蓋先之以子夏，又申之以冉有，以斯知不欲速貧也。",
                    "zhushu": "言汲汲於仕得禄。○汲，音急。"
                },
                {
                    "paragraph": "○陳莊子死，赴於魯，魯人欲勿哭，",
                    "zhushu": "君無哭鄰國大夫之礼。陳莊子，齊大夫陳𢘆之孫，名伯。"
                },
                {
                    "paragraph": "繆公召縣子而問焉。縣子曰：古之大夫，束脩之問不岀竟，雖欲哭之，安得而哭之？",
                    "zhushu": "以其不外交。○繆，音木。竟音境。"
                },
                {
                    "paragraph": "今之大夫，交政於中國，雖欲弗哭，焉得而弗哭？",
                    "zhushu": "言時君弱臣強，政在大夫，專盟㑹以交接。○焉，於䖍反。"
                },
                {
                    "paragraph": "且臣聞之，哭有二道，有愛而哭之，有畏而哭之。",
                    "zhushu": "以權微勸之。"
                },
                {
                    "paragraph": "公曰：然。然則如之何而可？縣子曰：請哭諸異姓之廟",
                    "zhushu": "。明不當哭。"
                },
                {
                    "paragraph": "於是與哭諸縣氏。○仲憲言於曽子曰：夏后氏用明器，示民無知也；",
                    "zhushu": "所謂致死之。仲憲，孔子弟子原憲。"
                },
                {
                    "paragraph": "殷人用𥙊器，示民有知也；",
                    "zhushu": "所謂致生之。"
                },
                {
                    "paragraph": "周人兼用之，示民疑也。",
                    "zhushu": "言使民疑於無知與有知。"
                },
                {
                    "paragraph": "曽子曰：其不然乎，其不然乎！",
                    "zhushu": "非其說之非也。"
                },
                {
                    "paragraph": "夫明器，鬼器也；𥙊器，人器也。夫古之人，胡爲而死其親乎",
                    "zhushu": "？言仲憲之言，三者皆非，此或用鬼噐，或用人器。"
                },
                {
                    "paragraph": "○公叔木有同母異父之昆弟死，問於子游，",
                    "zhushu": "木，當爲朱，春秋作戍。衛公叔文之子，定公十四年奔魯。○木，音式樹反，又音朱，徐之樹反。"
                },
                {
                    "paragraph": "子游曰：其大功乎？",
                    "zhushu": "疑所服也。親者屬大功是。"
                },
                {
                    "paragraph": "狄儀有同母異父之昆弟死，問於子夏。子夏曰：我未之前聞也，魯人則爲之齊衰，狄儀行齊衰。今之齊衰，狄儀之問也。○子思之母死於衛，",
                    "zhushu": "子思，孔子孫，伯魚之子。伯魚卒，其妻嫁於衛。"
                },
                {
                    "paragraph": "栁若謂子思曰：子，聖人之後也，四方於子乎觀禮，子蓋慎諸？",
                    "zhushu": "柳若，衛人也。見子思欲爲嫁母服，恐其失礼，戒之。嫁母齊衰期。"
                },
                {
                    "paragraph": "子思曰：吾何慎哉？吾聞之，有其禮，無其財，君子弗行也。",
                    "zhushu": "謂時可行而財不足以備礼。"
                },
                {
                    "paragraph": "有其禮，有其財，無其時，君子弗行也，",
                    "zhushu": "謂財足以備礼，而時不得行者。"
                },
                {
                    "paragraph": "吾何慎哉？",
                    "zhushu": "時所止則止，時所行則行，無所疑也。䘮之禮，如子贈禭之屬，不踰主人。○隧，音遂。"
                },
                {
                    "paragraph": "○縣子𤨏曰：吾聞之，古者不降，上下各以其親。",
                    "zhushu": "古，謂殷時也。上不降逺，下不降卑。○璅，息果反，依字作𤨏。"
                },
                {
                    "paragraph": "滕伯文爲孟虎齊衰，其叔父也；爲孟皮齊衰，其叔父也。",
                    "zhushu": "伯文，殷時滕君也。爵爲伯，名文。○滕，扶登反。爲，于僞反，下及下注爲人同。"
                },
                {
                    "paragraph": "○后木曰：䘮，吾聞諸縣子曰：夫䘮，不可不深長思也，",
                    "zhushu": "后木，魯孝公子惠伯鞏之後。○鞏，恭勇反。"
                },
                {
                    "paragraph": "買棺外内易，我死則亦然。",
                    "zhushu": "此孝子之事，非所託。○易，以䜴反。"
                },
                {
                    "paragraph": "○曽子曰：尸未設飾，故帷堂。小斂而徹帷。仲梁子曰：夫婦方亂，故帷堂，小斂而徹帷，",
                    "zhushu": "斂者動，揺尸。帷堂，爲人䙝之。言方乱，非也。仲梁子，魯人也。○帷，意悲反。"
                },
                {
                    "paragraph": "○小斂之奠，子游曰：於東方。曽子曰：於西方，斂斯席矣，",
                    "zhushu": "曽子以俗說非。又大斂奠於堂，乃有席。"
                },
                {
                    "paragraph": "小斂之奠在西方，魯禮之末失也。",
                    "zhushu": "末出失礼之爲。"
                },
                {
                    "paragraph": "○縣子曰：綌衰繐裳，非古也。",
                    "zhushu": "非時尚輕凉慢礼。○綌衰，去逆反，麄葛也，下七回反。繐，音嵗，布細而踈曰繐。凉，音良。"
                },
                {
                    "paragraph": "○子蒲卒，哭者呼滅，",
                    "zhushu": "㓕，盖子，蒲名。"
                },
                {
                    "paragraph": "子皐曰：若是野哉！",
                    "zhushu": "非之也，唯復呼名。子皐，孔子弟子髙柴。○皐，音髙。"
                },
                {
                    "paragraph": "哭者改之。○杜橋之母之䘮，宫中無相以爲沽也。",
                    "zhushu": "沽，猶畧也。○相，息亮反。沽，音古。"
                },
                {
                    "paragraph": "○夫子曰：始死，羔裘玄冠者，易之而巳，羔裘玄冠，夫子不以弔。",
                    "zhushu": "不以吉服弔䘮。○易，音亦，徐以䜴反。"
                },
                {
                    "paragraph": "○子游問䘮具，夫子曰：稱家之有亡。子游曰：有無惡乎齊？",
                    "zhushu": "惡乎齊，問豐省之比。○稱，尺證反。有亡，皇如字，無也，一音無，下同。惡，音烏，注同。齊，才細反，又如字，注同。省，所領反。比，必利反。"
                },
                {
                    "paragraph": "夫子曰：有，毋過禮，苟亡矣，斂首足形",
                    "zhushu": "，形，躰。○毋，音無。"
                },
                {
                    "paragraph": "還葬，",
                    "zhushu": "還之言便也。言巳斂即葬，不待三月。○還，音旋。斂，力驗反。"
                },
                {
                    "paragraph": "縣棺而封，",
                    "zhushu": "不設碑繂，不備礼。封，當爲□。□，下棺也，春秋傳作塴。○縣，音玄。封，依注作□，彼驗反，徐又甫鄧反。碑，彼皮反。繂，音律。塴，北鄧反。"
                },
                {
                    "paragraph": "人豈有非之者哉？",
                    "zhushu": "不責於人所不能。"
                },
                {
                    "paragraph": "○司士賁告於子游曰：請襲於牀。",
                    "zhushu": "時失之也。禮：唯始死廢牀。○賁，音奔，人名。"
                },
                {
                    "paragraph": "子游曰：諾。縣子聞之，曰：汰哉叔氏，專以禮許人",
                    "zhushu": "。當言礼，然言諾，非也。叔氏，子游，字。○汰，本又作大，音泰。自矝大。"
                },
                {
                    "paragraph": "○宋襄公葬其夫人，醯醢百甕，曽子曰：旣曰明器矣，而又實之。",
                    "zhushu": "言名之爲明器，而與𥙊器皆實之，是乱鬼器與人器。○醯，呼𠔃反。醢，音海。甕，烏弄反。"
                },
                {
                    "paragraph": "○孟獻子之䘮，",
                    "zhushu": "献子，魯大夫仲孫蔑。"
                },
                {
                    "paragraph": "司徒旅歸四布，",
                    "zhushu": "旅，下士也。司徒使下士歸四方之賻布。"
                },
                {
                    "paragraph": "夫子曰：可也。",
                    "zhushu": "時人皆貪，善其能廉。"
                },
                {
                    "paragraph": "○讀賵，曽子曰：非古也，是再告也。",
                    "zhushu": "曽子言非礼，𥘵而讀賵，賔致命將行，主人之吏又讀賵，所以存録之。"
                },
                {
                    "paragraph": "○成子髙寢疾，",
                    "zhushu": "成子髙，齊大夫國成伯髙父也。"
                },
                {
                    "paragraph": "慶遺入請曰：子之病革矣，如至乎大病，則如之何？",
                    "zhushu": "觀其意。革，急也。遺，慶封之族。○遺，于季反，又如字。革，紀力反，重意：本篇曽子寢疾，病至，曽元曰：夫子之病革矣。"
                },
                {
                    "paragraph": "子髙曰：吾聞之也，生有益於人，死不害於人。吾縱生無益於人，吾可以死害於人乎哉？我死，則擇不食之地而葬我焉。",
                    "zhushu": "不食，謂不墾耕。○墾，苦狠反。"
                },
                {
                    "paragraph": "○子夏問諸夫子曰：居君之母與妻之䘮，居處、言語、飲食衎爾。",
                    "zhushu": "衎爾，自得貌。爲小君側𨼆不能至。○衎，若旦反，注同。爲，于僞反，下爲之殷、爲其乆、爲君服同。"
                },
                {
                    "paragraph": "○賔客至，無所館。夫子曰：生於我乎館，死於我乎殯",
                    "zhushu": "。仁者不厄人，"
                },
                {
                    "paragraph": "○國子髙曰：葬也者，藏也，藏也者，欲人之弗得見也。是故衣足以飾身，棺周於衣，椁周於棺，土周於椁，",
                    "zhushu": "言皆所以爲深□，難人，發見之也。國子髙，成子髙也。成，謚也。○□，先遂反。難，乃旦反。見，如字，又賢遍反。"
                },
                {
                    "paragraph": "反壤樹之哉。",
                    "zhushu": "反，覆也。恠不如大古也，而反封樹之，意在於儉，非周礼。○壤，而丈反。覆，扶又反，舊音服，非。大，音泰。"
                },
                {
                    "paragraph": "○孔子之䘮，有自燕來觀者，舎於子夏氏，子夏曰：聖人之葬人與人之葬聖人也，子何觀焉？",
                    "zhushu": "與，及也。○燕，烏田反。"
                },
                {
                    "paragraph": "昔者夫子言之曰：吾見封之若堂者矣，",
                    "zhushu": "封，築土爲壟。堂，形四方而髙。○壟，力勇反。"
                },
                {
                    "paragraph": "見若坊者矣，",
                    "zhushu": "坊形旁殺，平上而長。○坊，音防。殺，色戒反，下同。"
                },
                {
                    "paragraph": "見若覆夏屋者矣，",
                    "zhushu": "覆，謂茨瓦也。夏屋，今之門廡也，其形旁廣而卑。○茨，徐在私反，茅覆屋。廡，音武。卑，如字，又音婢。"
                },
                {
                    "paragraph": "見若斧者矣，",
                    "zhushu": "斧形旁殺，刃上而長。"
                },
                {
                    "paragraph": "從若斧者焉。",
                    "zhushu": "孔子以爲刃上難登，狹，又易爲功。○狹，户甲反。易，以䜴反。"
                },
                {
                    "paragraph": "馬鬛封之謂也。",
                    "zhushu": "俗間名○鬛，力輙反。"
                },
                {
                    "paragraph": "今一日而三斬板，而巳封。",
                    "zhushu": "板盖廣二尺，長六尺。斬板，謂断其縮也。三断正之。旁殺，盖髙四尺，其廣袤未聞也。詩云：縮板以載。○断，音短，下同。上，時掌反，下以上同。廣袤，古曠反，下音茂，徐又亡侯反。"
                },
                {
                    "paragraph": "尚行夫子之志乎？",
                    "zhushu": "尚，庶幾也。"
                },
                {
                    "paragraph": "○婦人不葛帶。",
                    "zhushu": "婦人質，不変重者，至期除之，卒哭変絰而巳。"
                },
                {
                    "paragraph": "○有薦新，如朔奠。",
                    "zhushu": "重新物，爲之殷奠。"
                },
                {
                    "paragraph": "○旣葬，各以其服除。",
                    "zhushu": "卒哭當変，衰麻者変之。或有除者，不視主人。"
                },
                {
                    "paragraph": "○池視重𩅸。",
                    "zhushu": "如堂之有承𩅸也。承𩅸，以木爲之，用行水，以宫之飾也。栁，宫象也。以竹爲池，衣以靑布，縣銅魚焉。令宫中有承𩅸，云以銅爲之。○重，直容反。衣，于旣反。"
                },
                {
                    "paragraph": "○君即位而爲椑，",
                    "zhushu": "椑，謂杝棺親尸者。椑，堅著之言也。言天子禆内又有水兕革棺。○椑，蒲歷反，徐房益反，櫬尸棺。杝音移。著，直畧反。兕，徐里反。"
                },
                {
                    "paragraph": "嵗壹𣾰之，",
                    "zhushu": "若未成然。○漆，音七。"
                },
                {
                    "paragraph": "藏焉。",
                    "zhushu": "虚之不合。○令，力政反，本又作合。"
                },
                {
                    "paragraph": "○復、楔齒、綴足、飯、設飾、帷堂並作。",
                    "zhushu": "設飾，謂遷尸，又加新衣。○楔，悉節反。綴，丁劣反，又丁衛反。飯，煩晩反，唅也。"
                },
                {
                    "paragraph": "父兄命赴者。",
                    "zhushu": "謂大夫以上也。士，主人親命之。"
                },
                {
                    "paragraph": "○君復於小寢、大寢、小祖、大祖，庫門，四郊。",
                    "zhushu": "尊者求之備也，亦他日所甞有事。"
                },
                {
                    "paragraph": "○䘮不剥，奠也與，𥙊肉也與？",
                    "zhushu": "剥。猶倮也。有牲肉則巾之，爲其乆設，塵埃加也。脯醢之奠不巾。○剥，邦角反。與音餘，下同。倮，力果反，謂不中覆也。埃音哀。"
                },
                {
                    "paragraph": "旣殯，旬而布材與明器。",
                    "zhushu": "木工冝乾腊，且豫成。材。椁材也。○腊，音昔。"
                },
                {
                    "paragraph": "朝奠日出，夕奠逮日。",
                    "zhushu": "隂陽交接，庶幾遇之。○逮音代，或大計反。"
                },
                {
                    "paragraph": "父母之䘮，哭無時，使必知其反也。",
                    "zhushu": "謂旣練，或時爲君服金革之事，反必有𥙊，重意。問䘮三十五：哭位無時。"
                },
                {
                    "paragraph": "練，練衣黃裏，縓縁，",
                    "zhushu": "小祥，練冠，練中衣，以黄爲内，縓爲飾。黃之色卑於纁，縓，纁之𩔖，明外除。○縓，七絹反，淺赤色，今之紅也。縁，悅絹反，下注同。薫，本又作纁，許云反。"
                },
                {
                    "paragraph": "葛要絰，繩屨無絇，角瑱，",
                    "zhushu": "瑱，充耳也。吉時以玉，人君有瑱。○要絰，一遥反，下注小要同，下大結反。絇，其俱反，屨，頭飾。瑱，吐練反。"
                },
                {
                    "paragraph": "鹿裘衡長祛，",
                    "zhushu": "衡，當爲横，字之誤也。祛，謂裦縁袂口也。練而爲裘，横廣之，又長之，又爲祛，則先時狹短，無祛可知。吉時麛裘。○衡，依注作横，華彭反，下衡三同。祛，起魚反，一音丘據反。褎，本又作䄂，音徐秀反。袂，靣丗反。"
                },
                {
                    "paragraph": "祛，禓之可也。",
                    "zhushu": "禓，表裘也。有祛而禓之，備飾也。玉藻曰：麛裘青豻裦，絞衣以禓之。鹿䘮亦用絞乎？○禓，音昔。麛，音迷，本又作麑，同，鹿子也。豻，音岸，胡地野犬。絞，户交反。"
                },
                {
                    "paragraph": "○有殯，聞逺兄弟之䘮，雖緦必往。",
                    "zhushu": "親骨肉也。"
                },
                {
                    "paragraph": "非兄弟，雖鄰不往。",
                    "zhushu": "䟽，無親也。"
                },
                {
                    "paragraph": "所識其兄弟不同居者，皆弔。",
                    "zhushu": "就其家弔之，成恩舊也。"
                },
                {
                    "paragraph": "○天子之棺四重，",
                    "zhushu": "尚深邃也。諸公三重，諸侯再重，大夫一重，士不重。○重，直龍反，注皆同。邃，雖遂反。"
                },
                {
                    "paragraph": "水兕革棺被之，其厚三寸。",
                    "zhushu": "以水牛、兕牛之革以爲棺被，革各厚三寸，合六寸也。此爲一重。○被，皮寄反，注同。厚，胡豆反，度厚薄曰厚，皆同此音。"
                },
                {
                    "paragraph": "杝棺一，",
                    "zhushu": "所謂椑棺也。爾雅曰：椴，杝。○杝，羊支反，木名。椴，徒乱反。"
                },
                {
                    "paragraph": "梓棺二，",
                    "zhushu": "所謂属與大棺。梓，音子。屬，音燭。"
                },
                {
                    "paragraph": "○四者皆周。",
                    "zhushu": "周，帀也。凡棺用能濕之物。○帀，本又作匝，同，子合反。能濕，乃代反。"
                },
                {
                    "paragraph": "棺束縮二，衡三，祍毎束一。",
                    "zhushu": "衡，亦當爲横。祍，今小要。祍，或作漆，或作髹。○衽，而審反，又而鴆反。髹，又作髤，許求反。"
                },
                {
                    "paragraph": "柏椁以端，長六尺。",
                    "zhushu": "以端題湊也。其方蓋一尺。○題，徒低反，頭也。湊，七豆，又聚也。"
                },
                {
                    "paragraph": "○天子之哭諸侯也，爵弁絰，䊷衣。",
                    "zhushu": "服士之𥙊服以哭之，明爲変也。天子至尊，不見尸柩不弔，服麻不加於采。此言絰，衍字也。時人聞有弁絰，因云之耳。周礼：王弔諸侯，弁絰緦衰也。○䊷，本又作緇，又作純，同，側其反。爲，于僞反，下文及注爲其変皆同。衍，以善反。"
                },
                {
                    "paragraph": "或曰：使有司哭之，",
                    "zhushu": "非也。哀戚之事不可虚。"
                },
                {
                    "paragraph": "爲之不以樂食。",
                    "zhushu": "盖謂殯斂之間。"
                },
                {
                    "paragraph": "○天子之殯也，菆塗龍輴以椁，",
                    "zhushu": "菆木以周龍輴，加椁而塗之。天子殯以輴車，畫轅爲龍。○菆，才官反。輴，勑倫反。轅音𡊮。"
                },
                {
                    "paragraph": "加斧于椁上，畢塗屋，",
                    "zhushu": "斧謂之黼，白黒文也。以刺繡於縿幕，加椁以覆棺，巳乃屋其上，盡塗之。○黼，音甫。刺，七亦反。縿，音消。幕，音莫。"
                },
                {
                    "paragraph": "天子之禮也。○唯天子之䘮，有別姓而哭。",
                    "zhushu": "使諸侯同姓、異姓、庶姓相從而爲位，别於朝。來時。朝覲爵同，同位。○别，彼列反，注同。朝，直遥反，下同。"
                },
                {
                    "paragraph": "○魯哀公誄孔丘曰：天不遺𦒿老，莫相予位焉。嗚呼哀哉！尼父！",
                    "zhushu": "誄其行以爲謚也。莫，無也。相，佐也。言孔子死，無佐助我處位者，尼父，因其字以爲之謚。○誄，力軌反。𦒿，巨支反。相，息亮反，注同。父，音甫。行，下孟反。重言嗚呼哀哉！二礼運，一"
                },
                {
                    "paragraph": "互註",
                    "zhushu": "：左哀十六年夏四月巳丑，孔丘卒。公誄之曰：旻天不弔，不愸遺一老，俾屏余一人以在位，煢煢余在疚。嗚乎哀哉！尼父無自律。"
                },
                {
                    "paragraph": "○國亡大縣邑，公卿大夫、士皆厭冠，哭於大廟三日，君不舉。",
                    "zhushu": "軍敗失地，以䘮歸也。厭冠，今䘮冠，其服未聞。○大縣，郡縣之縣。厭，干葉反，注同。大，音㤗。"
                },
                {
                    "paragraph": "或曰：君舉而哭於后土。",
                    "zhushu": "后土。社也。"
                },
                {
                    "paragraph": "○孔子惡野哭者。",
                    "zhushu": "爲其變衆。周礼衘枚氏掌禁野呌呼、歎呼於國中者，行歌哭於國中之道者。○惡，烏路反。衘枚，上音咸，下木杯反。呼，火故、火胡二反。"
                },
                {
                    "paragraph": "○未仕者不敢稅人，如稅人，則以父兄之命。",
                    "zhushu": "不專家財也。稅，謂遺于人。○稅，始銳反，謂以物遺人也。遺，維季反。"
                },
                {
                    "paragraph": "○士備入而后朝夕踊。",
                    "zhushu": "備，猶盡也。國君之䘮，嫌主人哭，入則踊。"
                },
                {
                    "paragraph": "○祥而縞，",
                    "zhushu": "縞冠，素紕也。○縞，古老反，注同。紕，避支反。"
                },
                {
                    "paragraph": "是月禫，徙月樂。",
                    "zhushu": "言禫明月可以用樂。○禫，大感反。樂，音岳。"
                },
                {
                    "paragraph": "○君於士有賜帟。",
                    "zhushu": "帟，幕之小者，所以承塵，賜之則張於殯上。大夫以上，幕人職供焉。○帟，音亦。共，音恭，本亦作共。"
                }
            ]
        },
        {
            "name": "檀弓下第四",
            "paragraphs": [
                {
                    "paragraph": "檀弓下第四",
                    "zhushu": "",
                    "type": 1
                },
                {
                    "paragraph": "君之適長殤，車三乗；公之庶長殤，車一乗；大夫之適長殤，車一乗。",
                    "zhushu": "皆下成人也。自上而下，降殺以兩。成人遣車五乗，長殤三乗，下殤一乗，尊卑以此差之。庶子言公，卑逺之。傳曰：大功之殤，中從上。○適，丁歷反，下及下適室同。長殤，丁丈反，下及注同，下式羊反。乗，繩證反，下及注同。皆下，戸嫁反。殺，色戒反。遣，弃戰反。差，𥘉佳反，又初冝反。逺，于萬反。"
                },
                {
                    "paragraph": "○公之䘮，諸逹官之長杖。",
                    "zhushu": "謂君所命，雖有官職，不逹於君，則不服斬。"
                },
                {
                    "paragraph": "○君於大夫，將葬，弔於宫，及出，命引之，三歩則止。",
                    "zhushu": "以義奪孝子，宫殯宮出，謂柩巳在路。"
                },
                {
                    "paragraph": "如是者三，君退。",
                    "zhushu": "退，去也。三命引之，凡移九歩。"
                },
                {
                    "paragraph": "朝亦如之，哀次亦如之。",
                    "zhushu": "君弔不必於宮朝䘮，朝廟也。次，他日賔客所受大門外舎也。孝子至此而哀，君或於是弔焉。○朝，直遥反，注同。"
                },
                {
                    "paragraph": "○五十無車者，不越疆而弔人。",
                    "zhushu": "氣力始衰。○疆，居良反，本又作壃，下越疆同。"
                },
                {
                    "paragraph": "○季武子寢疾，蟜固不說齊衰而入見，曰：斯道也，將亡矣。士唯公門說齊衰。",
                    "zhushu": "季武子，魯大夫季孫夙也。丗爲上卿，強且專政，國人事之如君。蟜固能守礼，不畏之，矯失俗也。道，猶禮也。○蟜，居表反。蟜固，人姓名。說，他活反，本亦作稅，徐又音申銳反，下同。見，賢遍反。蟜，居表反。"
                },
                {
                    "paragraph": "武子曰：不亦善乎！君子表微。",
                    "zhushu": "時無如之何，佯若善之。表，猶明也。"
                },
                {
                    "paragraph": "及其䘮也，曽㸃𠋣其門而歌。",
                    "zhushu": "明巳不與也。㸃，字晢，曽參父。○㸃，多忝反。𠋣，于綺反，徐其綺反。晢，星曆反。"
                },
                {
                    "paragraph": "○大夫弔，當事而至，則辭焉。",
                    "zhushu": "辝，猶告也。擯者以主人有事告也。主人無事，則爲大夫出。○擯，必刃反，本又依儐同，後放此。爲，于僞反，下亦爲、爲之變同。"
                },
                {
                    "paragraph": "弔於人，是日不樂。",
                    "zhushu": "君子哀樂不同日，子於是日哭，則不歌。○日，人一反。樂，音岳，又音洛，注同。"
                },
                {
                    "paragraph": "婦人不越疆而弔人。",
                    "zhushu": "不通於外。"
                },
                {
                    "paragraph": "行弔之日，不飲酒食肉焉。",
                    "zhushu": "以全哀也。"
                },
                {
                    "paragraph": "弔於葬者，必執引，若從柩及壙，皆執紼。",
                    "zhushu": "示助之以力。車日引棺曰紼，從柩，贏者。○引，音㣧，注同，車索。壙，苦晃反，又音曠，後同。紼，音弗，棺索。贏，音盈。"
                },
                {
                    "paragraph": "○䘮，公弔之，必有拜者，",
                    "zhushu": "往謝之。"
                },
                {
                    "paragraph": "雖朋友州里舎人可也。",
                    "zhushu": "謂无主後。"
                },
                {
                    "paragraph": "弔曰：寡君承事。",
                    "zhushu": "示亦爲執事來。"
                },
                {
                    "paragraph": "主人曰：臨。",
                    "zhushu": "君辱臨其臣之䘮。○臨，如字，徐力鴆反。"
                },
                {
                    "paragraph": "君遇柩於路，必使人弔之。",
                    "zhushu": "君於民，臣有父母之恩。"
                },
                {
                    "paragraph": "大夫之䘮，庶子不受弔。",
                    "zhushu": "不以賤者爲有爵者主。"
                },
                {
                    "paragraph": "○妻之昆弟爲父後者死，哭之適室，",
                    "zhushu": "以其正也。"
                },
                {
                    "paragraph": "子爲主，𥘵免哭踊，",
                    "zhushu": "親者主之。○免，音問。"
                },
                {
                    "paragraph": "夫入門右，",
                    "zhushu": "北靣辟正主。○辟，音避，下辟難同。"
                },
                {
                    "paragraph": "使人立于門外，吿來者，狎則入哭",
                    "zhushu": "。狎，相習知者。○使，色吏反，又如字。狎，户甲反。"
                },
                {
                    "paragraph": "父在，哭於妻之室；",
                    "zhushu": "不以私䘮干尊。"
                },
                {
                    "paragraph": "非爲父後者，哭諸異室。○有殯，聞逺兄弟之䘮，哭于側室",
                    "zhushu": "；嫌哭殯。"
                },
                {
                    "paragraph": "無側室，哭于門内之右。",
                    "zhushu": "近南者爲之変位。○近，附近之近。"
                },
                {
                    "paragraph": "同國，則往哭之。",
                    "zhushu": "䘮無外事。"
                },
                {
                    "paragraph": "○子張死，曽子有母之䘮，齊衰而往哭之。或曰：齊衰不以弔。",
                    "zhushu": "以其無服，非之。"
                },
                {
                    "paragraph": "曽子曰：我弔也與哉？",
                    "zhushu": "於朋友，哀痛甚而往哭之，非若凡弔。○與，音餘。"
                },
                {
                    "paragraph": "○有若之䘮，悼公弔焉，",
                    "zhushu": "悼公，魯哀公之子。○悼，音道。"
                },
                {
                    "paragraph": "子游擯，由左。",
                    "zhushu": "擯，相侑，䘮禮者，䘮禮廢亡，時人以爲此儀當如詔辝，而皆由右相，是善子游正之。孝經說曰：以身擯侑。○擯，必刃反，注同。相，息亮反，下同。詔音照。侑音又。"
                },
                {
                    "paragraph": "○齊榖王姫之䘮，",
                    "zhushu": "榖當爲告，声之誤也。王姬，周女，齊襄公之夫人。○榖，音告，又古毒反。"
                },
                {
                    "paragraph": "魯莊公爲之大功。或曰：由魯嫁，故爲之服姊妹之服。或曰：外祖母也，故爲之服。",
                    "zhushu": "春秋：周女由魯嫁，卒，服之，如内女服姊妹是也。天子爲之无服，嫁於王者之後乃服之。莊公，齊襄公女弟文姜之子，當爲舅之妻，非外祖母也。外祖母又小功也。○爲之，于僞反，下及注同。王，如字，徐于况反。"
                },
                {
                    "paragraph": "○晉獻公之䘮，秦穆公使人弔公子重耳，",
                    "zhushu": "献公殺其丗子申生，重耳辟難岀奔。是時在翟，就弔之。○重，直龍反，注及下皆同。難，乃旦反。翟，音迪，本文作狄。"
                },
                {
                    "paragraph": "且曰：寡人聞之，亡國𢘆於斯，得國𢘆於斯。",
                    "zhushu": "言在䘮代之際。"
                },
                {
                    "paragraph": "雖吾子儼然在憂服之中，䘮亦不可乆也，時亦不可失也，孺子其圗之。",
                    "zhushu": "勸其反國，意欲納之。䘮，謂亡失位。孺，穉也。○嚴，魚檢反，本亦作𠑊，同。䘮，息良反，注及下皆同。孺，如樹反，後同。穉，克吏反，又作稚，同。"
                },
                {
                    "paragraph": "以告舅犯，",
                    "zhushu": "舅犯，重耳之舅狐偃也，字子犯。"
                },
                {
                    "paragraph": "舅犯曰：孺子其辭焉。䘮人無寳，仁親以爲寳，",
                    "zhushu": "寳，謂善道可守者。仁親，親行仁義。"
                },
                {
                    "paragraph": "父死之謂何？又因以爲利，",
                    "zhushu": "欲反國求爲後，是利父死。"
                },
                {
                    "paragraph": "而天下其孰能說之？孺子其辭焉。",
                    "zhushu": "說，猶解也。"
                },
                {
                    "paragraph": "公子重耳對客曰：君惠弔亡臣重耳，身䘮父死，不得與於哭泣之哀，以爲君憂。",
                    "zhushu": "謝之。○與，音預。"
                },
                {
                    "paragraph": "父死之謂何？或敢有他志，以辱君義。稽顙而不拜，哭而起，起而不私。",
                    "zhushu": "他志，謂私心。○稽，音啓。顙，桑黨反。"
                },
                {
                    "paragraph": "子顯以致命於穆公。",
                    "zhushu": "使者，公子縶也。盧氏云：古者名字相配，𩔰當作韅。○𩔰，依注音韅，呼遍反，徐苦見反。使，色吏反。縶，陟立反，後同。"
                },
                {
                    "paragraph": "穆公曰：仁夫，公子重耳！夫稽顙而不拜，則未爲後也，故不成拜。哭而起，則愛父也；起而不私，則逺利也。",
                    "zhushu": "○夫，音符。逺，于萬反。"
                },
                {
                    "paragraph": "○帷殯，非古也，自敬姜之哭穆伯始也。",
                    "zhushu": "穆伯，魯大夫，季悼子之子公甫靖也。敬姜，穆伯妻，文伯歜之母也。禮，朝夕哭，不帷。○歜，昌燭反。"
                },
                {
                    "paragraph": "○䘮禮，哀戚之至也。節哀，順變也。君子念始之者也。",
                    "zhushu": "始，猶生也。念父母生已，不欲傷其性。"
                },
                {
                    "paragraph": "復，盡愛之道也，有禱祠之心焉，",
                    "zhushu": "復，謂招䰟，且分禱五祀，庶幾其精氣之反。○禱，丁老反，一音丁報反。祠，音詞。"
                },
                {
                    "paragraph": "望反諸幽，求諸鬼神之道也。",
                    "zhushu": "鬼神処幽闇，望其從鬼神所來。"
                },
                {
                    "paragraph": "北靣，求諸幽之義也。",
                    "zhushu": "郷其所從來也。礼，復者升屋，北靣。○郷，本又作嚮，同許亮反。"
                },
                {
                    "paragraph": "拜稽顙，哀戚之至隱也。稽顙，隱之甚也。",
                    "zhushu": "隱。痛也。稽顙者。觸地無容。"
                },
                {
                    "paragraph": "飯用米貝，弗忍虚也。不以食道，用美焉爾。",
                    "zhushu": "尊之也。食道䙝，米貝美。○飯，扶晚反。䙝，息列反。"
                },
                {
                    "paragraph": "銘，明旌也。",
                    "zhushu": "神明之精。○銘，音名。旌，音精。"
                },
                {
                    "paragraph": "以死者爲不可別巳，故以其旗識之。",
                    "zhushu": "不可別，形貌不見。○别巳，彼列反，注同，本或無已字，非。識，式至反，皇如字。"
                },
                {
                    "paragraph": "愛之，斯録之矣；敬之，斯盡其道焉耳。",
                    "zhushu": "謂重與奠。○与奠也。與，音如字，一本作重与奠与，二與並音餘。"
                },
                {
                    "paragraph": "重，主道也。",
                    "zhushu": "始死未作主，以重主其神也。重，旣虞而埋之，乃後作主。春秋傳曰：虞主用桑，練主用栗。"
                },
                {
                    "paragraph": "殷主綴重焉，",
                    "zhushu": "綴，猶聮也。殷人作主而聮其重，縣諸廟也。去顯考乃埋之。○綴，丁劣反，又丁衛反。聮，音連。縣，音玄。"
                },
                {
                    "paragraph": "周主重徹焉。",
                    "zhushu": "周人作主，徹，重埋之。"
                },
                {
                    "paragraph": "奠以素器，以生者有哀素之心也。",
                    "zhushu": "哀素，言哀痛無飾也。凡物无飾曰素。"
                },
                {
                    "paragraph": "唯𥙊祀之禮，主人自盡焉爾。豈知神之所饗，亦以主人有齊敬之心也。",
                    "zhushu": "哀則以素，敬則以飾，礼由人心而巳。○齊，側皆反。"
                },
                {
                    "paragraph": "辟踊，哀之至也。有筭，爲之節文也。",
                    "zhushu": "筭，数也。○辟踊，婢亦反，下音勇。筭，桑乱反。重言：哀之至也三，一見下丈，一見問䘮三十七。"
                },
                {
                    "paragraph": "𥘵、括髮變也。愠，哀之變也。去飾，去美也。𥘵、括髮，去飾之甚也。有所𥘵，有所襲，哀之節也。弁絰葛而葬，與神交之道也，",
                    "zhushu": "接神之道，不可以純凶。天子諸侯変服而葬，冠素弁，以葛爲環絰，旣虞卒哭，乃服受服也。雜記曰：凡弁絰，其衰侈袂。○括，觀闊反。愠庾，皇紆粉反，積也，又紆運反，怨恚也，徐又音鬱。去，羗吕反，下及注去樂、去桃茢並同。衰，七雷反。侈袂，昌氏反，下弥丗反。重言：袒括髮三，上篇一。又奔䘮三十四：括髮𥘵成踊。"
                },
                {
                    "paragraph": "有敬心焉。",
                    "zhushu": "踰時哀，哀而敬生，敬則服有飾。大夫士三月而葬，末踰時。○衰，所追反。"
                },
                {
                    "paragraph": "周人弁而葬，殷人哻而葬。",
                    "zhushu": "周弁、殷哻，俱象𥙊冠而素，禮同也。○哻，况甫反。"
                },
                {
                    "paragraph": "歠主人、主婦、室老，爲其病也，君命食之也，",
                    "zhushu": "尊者奪人，易也。歠，歠粥也。○歠，徐昌悅反，一音常悅反。爲其，于僞反，下注爲父母、爲有凶、爲人甚同。食音嗣。易，以䜴反。粥，之六反，後同。"
                },
                {
                    "paragraph": "反哭升堂，反諸其所作也。",
                    "zhushu": "親所行礼之処。○處，昌慮反，下同。"
                },
                {
                    "paragraph": "主婦入于室，反諸其所養也。",
                    "zhushu": "親所饋食之處。○養，徐羊尚反。"
                },
                {
                    "paragraph": "反哭之弔也，哀之至也。反而亡焉，失之矣，於是爲甚。",
                    "zhushu": "哀痛甚。"
                },
                {
                    "paragraph": "殷旣封而弔，周反哭而弔。",
                    "zhushu": "封，當爲窆。窆，下棺也。○封，依注音窆，彼驗反，下同。"
                },
                {
                    "paragraph": "孔子曰：殷已慤，吾從周。",
                    "zhushu": "慤者得哀之始，未見其甚。○慤，本又作殻，苦角反，注及後同。重言：吾從周三，一見坊記三十，一見中庸三十一。"
                },
                {
                    "paragraph": "葬於北方北首，三代之逹禮也，之幽之故也。",
                    "zhushu": "北方國，比也。○首，手又反。"
                },
                {
                    "paragraph": "旣封，主人贈，而祝宿虞尸。",
                    "zhushu": "贈以幣。送死者於壙也。於主人。贈，祝先㱕。"
                },
                {
                    "paragraph": "旣反哭，主人與有司視虞牲，",
                    "zhushu": "日中將虞，省其牲。"
                },
                {
                    "paragraph": "有司以几筵舎奠於墓左，反，日中而虞。",
                    "zhushu": "所使奠墓，有司來㱕，乃虞也。舎奠墓左，爲父母形，躰在此，禮其神也。周禮冡人：凡𥙊墓，爲尸，舎奠。音釋同。"
                },
                {
                    "paragraph": "葬日虞，弗忍一日離也。",
                    "zhushu": "弗忍其无所㱕。○離，力智反，下同。"
                },
                {
                    "paragraph": "是日也，以虞易奠。",
                    "zhushu": "虞、䘮，𥙊也。"
                },
                {
                    "paragraph": "卒哭曰成事，",
                    "zhushu": "旣虞之後，卒哭而𥙊，其辝，盖曰哀薦成事。成𥙊事也。𥙊以吉爲成。○卒，遵聿反。"
                },
                {
                    "paragraph": "是日也，以吉𥙊易䘮𥙊。",
                    "zhushu": "卒哭，吉𥙊。○易，以䜴反，徐音亦。"
                },
                {
                    "paragraph": "明日，祔于祖父，",
                    "zhushu": "𥙊告於其祖之廟。○祔，音附。"
                },
                {
                    "paragraph": "其變而之吉𥙊也，比至於祔，必於是日也接，不忍一日末有所歸也。",
                    "zhushu": "未，無也。日有所用接之，虞礼所謂他用剛日者。其𥙊，祝曰哀薦。曰成事。○比，必利反。末，莫葛反。"
                },
                {
                    "paragraph": "殷練而祔，周卒哭而祔。孔子善殷。",
                    "zhushu": "期而神之，人情。○期， 音基。"
                },
                {
                    "paragraph": "○君臨臣䘮，以巫祝桃茢執戈，惡之也，",
                    "zhushu": "爲有凶邪之氣在側，君聞大夫之䘮，去樂卒事而往，未襲也。其巳襲，則止。巫去桃茢。桃，鬼所惡。茢，萑苕，可埽不祥。○茢，音列，徐音例，杜預云：黍穰也。鄭注周礼云：苕菷。惡，烏路反，注及下注同。凶邪，似嗟反，下注同。萑，音完。苕，大彫反。"
                },
                {
                    "paragraph": "所以異於生也。",
                    "zhushu": "生人無凶邪。"
                },
                {
                    "paragraph": "○䘮有死之道焉，",
                    "zhushu": "言人之死，有如鳥獸死之狀。鳥獸之死，人賤之。"
                },
                {
                    "paragraph": "先王之所難言也。",
                    "zhushu": "聖人不明說，爲人甚惡之。○難，乃旦反。"
                },
                {
                    "paragraph": "○䘮之朝也，順死者之孝心也，",
                    "zhushu": "朝，謂迁柩於廟。○朝，直遥反，注及下皆同。"
                },
                {
                    "paragraph": "其哀離其室也，故至於祖考之廟而后行，殷朝而殯於祖，周朝而遂葬。○孔子謂：爲明器者，知䘮道矣，備物而不可用也。",
                    "zhushu": "神与人異道，則不相傷。"
                },
                {
                    "paragraph": "哀哉！死者而用生者之器也，不殆於用殉乎哉？",
                    "zhushu": "殆，幾也。殺人以衛死者曰徇。用其器者，漸幾於用人。○殉，辝俊反，以人從死曰殉。幾，音祈，又音機，下同。"
                },
                {
                    "paragraph": "其曰明器，神明之也。",
                    "zhushu": "神明死者，異於生人。"
                },
                {
                    "paragraph": "塗車、芻靈，自古有之，",
                    "zhushu": "芻靈，束茅爲人馬，謂之霊者，神之類。○芻，𥘉拘反。"
                },
                {
                    "paragraph": "明器之道也。",
                    "zhushu": "言與明器同。"
                },
                {
                    "paragraph": "孔子謂爲芻靈者善，謂爲俑者不仁，不殆於用人乎哉！",
                    "zhushu": "俑，偶人也。有靣目機發，有似於生人。孔子善古而非周。○俑，音勇。"
                },
                {
                    "paragraph": "○穆公問於子思曰：爲舊君反服，古與？",
                    "zhushu": "仕焉而已者，穆公，魯哀公之曽孫。○爲，于僞反，下爲君、爲使人皆同。与，音餘，下同。"
                },
                {
                    "paragraph": "子思曰：古之君子，進人以禮，退人以禮，故有舊君反服之禮也。今之君子，進人若將加諸𦡀，退人若將隊諸淵，毋爲戎首，不亦善乎，又何反服之禮之有？",
                    "zhushu": "言放逐之臣，不服舊君也。爲兵主來攻伐曰戎首。○膝，音悉。隊，本又作墜，直媿反。"
                },
                {
                    "paragraph": "○悼公之䘮，季昭子問於孟敬子曰：爲君何食？",
                    "zhushu": "悼公，魯哀公之子。昭子，康子之曽孫，名強。敬子，武伯之子，名捷。○捷音在接反。"
                },
                {
                    "paragraph": "敬子曰：食粥，天下之逹禮也。吾三臣者之不能居公室也，四方莫不聞矣。",
                    "zhushu": "言鄰國皆知吾等不能居公室，以臣礼事君也。三臣，仲孫、叔孫、季孫氏。"
                },
                {
                    "paragraph": "勉而爲瘠，則吾能，毋乃使人疑夫不以情居瘠者乎哉？我則食食。",
                    "zhushu": "存時不尽忠，䘮又不尽礼，非也。孔子曰：䘮事不敢不勉。○瘠，徐在益反。夫音扶。食食，上如字，下音嗣。"
                },
                {
                    "paragraph": "○衛司徒敬子死，",
                    "zhushu": "司徒，官氏、公子許之後。"
                },
                {
                    "paragraph": "子夏弔焉，主人未小斂，絰而往。子游弔焉，主人旣小斂，子游出絰，反哭。",
                    "zhushu": "皆以朋友之礼往，而二人異。"
                },
                {
                    "paragraph": "子夏曰：聞之也與？曰：聞諸夫子，主人未改服，則不絰。○曽子曰：晏子可謂知禮也巳，恭敬之有焉。",
                    "zhushu": "言禮者，敬而巳矣。"
                },
                {
                    "paragraph": "有若曰：晏子一狐裘三十年，遣車一乗，及墓而反。國君七个，遣車七乗；大夫五个，遣車五乗，晏子焉知禮？",
                    "zhushu": "言其大儉，偪下非之，及墓而反。言其旣窆，則㱕，不留賔，客有事也。人臣賜車馬者，乃得有遣車、遣車之差，大夫五，諸侯七，則天子九。諸侯不以命数。䘮，数畧也。个，謂所包遣奠牲躰之数也。雜記曰：遣車視牢貝。○遣，弃戰反，下文及注同。乗，繩證反，下同。个，古賀反，下及注同。焉，於䖍反。大，音泰，或他佐反。偪，音逼，木或作逼。包，伯交反。"
                },
                {
                    "paragraph": "曽子曰：國無道，君子恥盈禮焉。國奢，則示之以儉；國儉，則示之以禮。",
                    "zhushu": "時齊方奢，矯之是也。"
                },
                {
                    "paragraph": "國昭子之母死，問於子張曰：葬及墓，男子婦人安位？",
                    "zhushu": "國昭子，齊大夫。"
                },
                {
                    "paragraph": "子張曰：司徒敬子之䘮，夫子相，男子西郷，婦人東郷。",
                    "zhushu": "夾羡道爲位。夫子，孔子也。○相，息亮反，下注同。郷，許亮反，下皆同。俠，古洽反，一音頰。羡，徐音賤，音義隱云：羡，車道。"
                },
                {
                    "paragraph": "曰：噫，毋。",
                    "zhushu": "噫，不寤之声，毋，禁止之辝。○噫，本又作意，同于其反。毋，音無。"
                },
                {
                    "paragraph": "曰：我䘮也斯沾。",
                    "zhushu": "斯，尽也。沾，讀曰覘。覘，視也。國昭子自謂齊之大家，有事人尽視之，欲人觀之，法其所爲。○斯，音賜。沾，依注音覘，勑廉反。"
                },
                {
                    "paragraph": "爾專之，賔爲賔焉，主爲主焉，",
                    "zhushu": "專。猶司也。時子張相。"
                },
                {
                    "paragraph": "婦人從男子皆西郷。",
                    "zhushu": "非也。"
                },
                {
                    "paragraph": "○穆伯之䘮，敬姜晝哭，文伯之䘮，晝夜哭。孔子曰：知禮矣。",
                    "zhushu": "䘮夫不夜哭，嫌思情性也。"
                },
                {
                    "paragraph": "文伯之䘮，敬姜據其牀而不哭，曰：昔者吾有斯子也，吾以將爲賢人也，",
                    "zhushu": "盖見其有才藝。"
                },
                {
                    "paragraph": "吾未嘗以就公室，",
                    "zhushu": "未甞与到公室，觀其行也。季氏，魯之宗卿。敬姜有㑹見之礼。○行，下孟反。見，賢遍反，下文不敢見同。"
                },
                {
                    "paragraph": "今及其死也，朋友諸臣未有出涕者，而内人皆行哭失聲，斯子也，必多曠於禮矣夫。",
                    "zhushu": "内人，妻妾。○夫，音扶，下同，本亦有無夫字者。"
                },
                {
                    "paragraph": "○季康子之母死，陳䙝衣，",
                    "zhushu": "䙝衣非上服，陳之將以斂。"
                },
                {
                    "paragraph": "敬姜曰：婦人不飾，不敢見舅姑，將有四方之賔來，䙝衣何爲陳於斯？命徹之。",
                    "zhushu": "言四方之賔，嚴於舅姑。敬姜者，康子從祖母。○從，才用反。"
                },
                {
                    "paragraph": "○有子與子游立，見孺子慕者，有子謂子游曰：予壹不知夫䘮之踊也，予欲去之乆矣。情在於斯，其是也夫。",
                    "zhushu": "䘮之踊，猶孺子之號慕。○去，羌吕反。號，户刀反。"
                },
                {
                    "paragraph": "子游曰：禮，有微情者，",
                    "zhushu": "節哭踊。"
                },
                {
                    "paragraph": "有以故興物者。",
                    "zhushu": "衰絰之制。"
                },
                {
                    "paragraph": "有直情而徑行者，戎狄之道也。",
                    "zhushu": "哭踊无節，衣服无制。○徑，古定反。"
                },
                {
                    "paragraph": "禮道則不然。",
                    "zhushu": "與戎狄異。"
                },
                {
                    "paragraph": "人喜則斯陶，",
                    "zhushu": "陶，鬰陶也。○陶，徒刀反。"
                },
                {
                    "paragraph": "陶斯咏，",
                    "zhushu": "咏，謳也。○咏，音詠。謳，本亦作嘔，烏侯反。"
                },
                {
                    "paragraph": "咏斯猶，",
                    "zhushu": "猶，當爲揺，声之誤也。摇，謂身動摇也，秦人猶、摇声相近。○猶，依注作揺，音遥。近，附近之近。"
                },
                {
                    "paragraph": "猶斯舞，",
                    "zhushu": "手舞之。"
                },
                {
                    "paragraph": "舞斯愠，",
                    "zhushu": "愠，猶怒也。"
                },
                {
                    "paragraph": "愠斯戚，",
                    "zhushu": "戚，憤恚。○愠斯戚，紆運反。此喜怒哀樂相對，本或於此句上有舞斯愠一句，并注，皆衍文。憤，扶粉反。恚，一瑞反。"
                },
                {
                    "paragraph": "戚斯歎，",
                    "zhushu": "歎，吟息。○吟，本或作唫，魚今反。"
                },
                {
                    "paragraph": "歎斯辟，",
                    "zhushu": "辟，拊心。○辟，婢亦反，撫心也。"
                },
                {
                    "paragraph": "辟斯踊矣。",
                    "zhushu": "踊，躍。○躍，羊灼反。"
                },
                {
                    "paragraph": "品節斯，斯之謂禮。",
                    "zhushu": "舞踊皆有節，乃成礼。"
                },
                {
                    "paragraph": "人死，斯惡之矣；無能也，斯倍之矣。",
                    "zhushu": "無能心，謂之无所復能。○惡，音烏路反。倍音佩，下同。復，扶又反。"
                },
                {
                    "paragraph": "是故制絞衾，設蔞翣，爲使人勿惡也。",
                    "zhushu": "絞衾，尸之飾。蔞翣，棺之牆。飾，周礼蔞作栁。○絞衾，户交反，下音欽。蔞音栁。翣，所甲反。"
                },
                {
                    "paragraph": "始死，脯醢之奠，將行，遣而行之，旣葬而食之，",
                    "zhushu": "將行，將葬也。葬有遣奠。食，反虞之𥙊。○食音嗣，注同，謂虞𥙊也。"
                },
                {
                    "paragraph": "未有見其饗之者也。自上丗以來，未之有舎也，爲使人勿倍也。",
                    "zhushu": "舎，猶廢也。○舎音捨，注同。"
                },
                {
                    "paragraph": "故子之所刺於禮者，亦非禮之訾也。",
                    "zhushu": "訾，病也。○訾，似斯反。"
                },
                {
                    "paragraph": "○呉侵陳，斬祀殺厲，",
                    "zhushu": "祀，神位有屋樹者。厲，疫病。吳侵陳，以魯哀元年秋。○疫，音役。"
                },
                {
                    "paragraph": "師還出竟，陳大宰嚭使於師。夫差謂行人儀曰：是夫也多言，盍嘗問焉？師必有名，人之稱斯師也者，則謂之何？",
                    "zhushu": "太宰、行人，官名也。夫差，呉子光之子。盍，何不也。甞，猶試也。夫差修舊怨，庶幾其師有善名。○還音旋。竟音境。大，音㤗，注及下文注大宰、大師、太史、太廟、大傅皆同。嚭，普彼反。使，色吏反。夫差，音扶，下初佳反，吴王名，闔廬子。盍，户臘反。"
                },
                {
                    "paragraph": "大宰嚭曰：古之侵伐者，不斬祀，不殺厲，不獲二毛。",
                    "zhushu": "獲，謂係虜之。二毛，鬢髣斑白。○斑，伯山反，本又作頒，音同。"
                },
                {
                    "paragraph": "今斯師也，殺厲與？其不謂之殺厲之師與？",
                    "zhushu": "欲微切之，故其言似若不審，然正言殺厲，重人。○与，音餘，下及注有此与同。"
                },
                {
                    "paragraph": "曰：反爾地，歸爾子，則謂之何？",
                    "zhushu": "子，謂所獲民臣。"
                },
                {
                    "paragraph": "曰：君王討敝邑之罪，又矜而赦之，師與，有無名乎？",
                    "zhushu": "又微勸之，終其意，呉楚僣號稱王。"
                },
                {
                    "paragraph": "○顔丁善居䘮，",
                    "zhushu": "顔丁，魯人。"
                },
                {
                    "paragraph": "始死，皇皇焉，如有求而弗得；及殯，望望焉，如有從而弗及；旣葬，慨焉如不及。其反而息。",
                    "zhushu": "從，隨也。慨，憊貌。○慨，皆爱反。憊，皮拜反，重意：前篇云：始死，充充如有窮。旣殯，瞿瞿如有求而弗得。旣葬，皇皇如有望而弗至。練而慨然，祥而廓然。"
                },
                {
                    "paragraph": "子張問曰：書云：髙宗三年不言，言乃讙。有諸？",
                    "zhushu": "時人君无行三年之䘮禮者，問有此与？恠之也。讙，喜說也。言乃喜恱，則民臣望其言乆。○讙，音歡。說，音悅，下同。重意：髙宗三年不言，䘮服四制六：髙宗諒闇，三年不言。"
                },
                {
                    "paragraph": "仲尼曰：胡爲其不然也？古者天子崩，王丗子聽於冡宰三年。",
                    "zhushu": "冡宰，天官卿，貳王事者。三年之䘮，使之聽朝。"
                },
                {
                    "paragraph": "○知悼子卒，未葬，",
                    "zhushu": "悼子，晉大夫荀盈，魯昭九年卒。○知，音智，下同。"
                },
                {
                    "paragraph": "平公飲酒，",
                    "zhushu": "與羣臣燕，平公，晉侯彪。○彪，彼虯反。"
                },
                {
                    "paragraph": "師曠、李調侍，",
                    "zhushu": "侍，与君飲也。燕礼記曰：請旅侍臣。李調，如字，左傳作外嬖嬖叔。"
                },
                {
                    "paragraph": "鼔鐘，",
                    "zhushu": "樂作也。燕礼：賔入門，奏肆夏，旣献而樂闋，献君亦如之。○闋，苦穴反，止也。"
                },
                {
                    "paragraph": "杜蕢自外來，聞鐘聲，曰：安在？",
                    "zhushu": "恠之也。杜蕢，或作屠蒯。○蕢，苦怪反，注蒯同。屠，音徒。"
                },
                {
                    "paragraph": "曰：在寢。",
                    "zhushu": "燕於寢。"
                },
                {
                    "paragraph": "杜蕢入寢，歷階而升，酌，曰：曠飲斯。又酌，曰：調飲斯。又酌，堂上北靣坐飲之。降，趨而岀。",
                    "zhushu": "三酌皆罰。○曠飲，於鴆反，下飲斯、飲之、飲曠、飲調、飲寡人皆同。"
                },
                {
                    "paragraph": "平公呼而進之，曰：蕢！曩者爾心或開予，是以不與爾言。",
                    "zhushu": "曩，曏也。謂始來入時。開，謂諌争有所發起。○曩，乃黨反。嚮，本亦作曏，同許亮反。争，争𦭶之争。"
                },
                {
                    "paragraph": "爾飲曠，何也？曰：子夘不樂。",
                    "zhushu": "紂以甲子死，桀以乙夘亡，王者謂之疾日。不以㪯樂爲吉事，所以自戒懼。○子夘不樂，如字。賈逵云：桀以乙夘日死，受以甲子日亡，故以爲戒。鄭同。漢書翼奉說則不然。張宴云：子刑夘，夘刑子，相刑之日，故以爲忌。而云夏、殷亡日，不推湯、武以興乎？疾日，音人一反。"
                },
                {
                    "paragraph": "知悼子在堂，斯其爲子夘也大矣。",
                    "zhushu": "言大臣䘮重於疾日也。雜記曰：君於卿大夫，比葬不食肉。比卒哭不㪯樂。○比，必利反，下同。"
                },
                {
                    "paragraph": "曠也，大師也，不以詔，是以飲之也。",
                    "zhushu": "詔，告也。大師典奏樂。"
                },
                {
                    "paragraph": "爾飲調，何也？曰：調也，君之䙝臣也，爲一飲一食，忘君之疾，是以飲之也。",
                    "zhushu": "言調貪酒食。䙝，嬖也。近臣亦當䂓君疾憂。○爲，于僞反。嬖，必計反。"
                },
                {
                    "paragraph": "爾飲，何也？曰：蕢也，宰夫也，非刀匕是共，又敢與知防，是以飲之也。",
                    "zhushu": "防，禁放溢。○匕，必李反。共，音供。与，音預。防音房，又扶放反。"
                },
                {
                    "paragraph": "平公曰：寡人亦有過焉，酌而飲寡人。",
                    "zhushu": "聞義則服。"
                },
                {
                    "paragraph": "杜蕢洗而揚觶。",
                    "zhushu": "㪯爵於君也。礼揚作騰。揚，㪯也，又送也。揚近得之。○觶，之豉反，字林音支，又云酒噐。近，附近之近，下声相近同。"
                },
                {
                    "paragraph": "公謂侍者曰：如我死，則必毋廢斯爵也。",
                    "zhushu": "欲後丗以爲戒。"
                },
                {
                    "paragraph": "至于今，旣畢獻，斯揚觶，謂之杜舉。",
                    "zhushu": "此爵遂因杜蕢爲名。畢献，献賔与君。"
                },
                {
                    "paragraph": "○公叔文子卒，",
                    "zhushu": "文子，衛献公之孫，名抜，或作發。○抜，蒲八反。"
                },
                {
                    "paragraph": "其子戍請謚於君，曰：日月有時，將葬矣，請所以易其名者。",
                    "zhushu": "謚者，行之迹。有時，猶言有数也。大夫、士三月而葬。○行，下孟反。"
                },
                {
                    "paragraph": "君曰：昔者衛國凶饑，夫子爲粥與國之餓者，是不亦惠乎？",
                    "zhushu": "君，靈公也。○粥，音祝。"
                },
                {
                    "paragraph": "昔者衛國有難，夫子以其死衛寡人，不亦貞乎？",
                    "zhushu": "難，謂魯昭公二十年盗殺衛侯之兄縶也。時齊豹作乱，公如死鳥。○難，乃旦反，注同。"
                },
                {
                    "paragraph": "夫子聽衛國之政，脩其班制，以與四鄰交，衛國之社稷不辱，不亦文乎？",
                    "zhushu": "班制，謂尊卑之差。"
                },
                {
                    "paragraph": "故謂夫子貞惠文子。",
                    "zhushu": "後不言貞惠者，文是以兼之。"
                },
                {
                    "paragraph": "○石駘仲卒，",
                    "zhushu": "駘仲，衛大夫，石蜡之族。○駘，大來反。碏，七畧反。"
                },
                {
                    "paragraph": "無適子，有庶子六人，卜所以爲後者，",
                    "zhushu": "莫適立也。○適，丁歷反，注同。"
                },
                {
                    "paragraph": "曰：沐浴佩玉則兆。",
                    "zhushu": "言齊絜則得吉兆。○齊，側皆反。"
                },
                {
                    "paragraph": "五人者皆沐浴佩玉。石祁子曰：孰有執親之䘮而沐浴佩玉者乎？不沐浴佩玉。",
                    "zhushu": "心正且知禮。"
                },
                {
                    "paragraph": "石祁子兆，衛人以龜爲有知也。○",
                    "zhushu": ""
                },
                {
                    "paragraph": "陳子車死於衛，其妻與其家大夫謀以殉葬，",
                    "zhushu": "子車，齊大夫。"
                },
                {
                    "paragraph": "定而后陳子亢至以告曰：夫子疾，莫養於下，請以殉葬。",
                    "zhushu": "子亢，子車弟，孔子弟子。下，地下。○亢，音剛，又苦浪反。養，羊尚反，下皆同。"
                },
                {
                    "paragraph": "子亢曰：以殉葬，非禮也，雖然，則彼疾當養者，孰若妻與宰？得已，則吾欲已；不得巳，則吾欲以二子者之爲之也。",
                    "zhushu": "度諫之不能止，以斯言拒之，猶止也。○度，大洛反。重言：以殉葬非禮也二，下文一。"
                },
                {
                    "paragraph": "於是弗果用。",
                    "zhushu": "果，决。重意：下文弗果殺。"
                },
                {
                    "paragraph": "○子路曰：傷哉貧也，生無以爲養，死無以爲禮也。孔子曰：啜菽飲水盡其歡，斯之謂孝。斂手足形，還葬而無椁，稱其財，斯之謂禮。",
                    "zhushu": "還，猶疾也。謂不及其日月。○啜，昌劣反。叔，或作菽，音同，大豆也。王云：熬豆而食曰啜菽。歛，力檢反。還，音旋，後同。稱，尺證反，下注之稱同。重言：歛手足形還葬二，上篇一。"
                },
                {
                    "paragraph": "○衛獻公出奔，反於衛，及郊，將班邑於從者而后入。",
                    "zhushu": "欲賞從者，以懼居者。獻公以魯襄十四年出奔齊，二十六年復歸於衛。○從，才用反，注下同。"
                },
                {
                    "paragraph": "栁莊曰：如皆守社稷，則孰執羈靮而從？如皆從，則孰守社稷？",
                    "zhushu": "言從守若一。靮，紖也。○羈，音基。靮，丁歷反。紖，陳忍反。"
                },
                {
                    "paragraph": "君反其國而有私也，毋乃不可乎？",
                    "zhushu": "言有私則生怨。"
                },
                {
                    "paragraph": "弗果班。",
                    "zhushu": ""
                },
                {
                    "paragraph": "○衛有大史曰栁莊，寢疾，公曰：若疾革，雖當𥙊，必告。",
                    "zhushu": "革，急也。○革，本又作亟，居力反，注同。"
                },
                {
                    "paragraph": "公再拜稽首，請於尸曰：有臣栁莊也者，非寡人之臣，社稷之臣也，聞之死，請往。",
                    "zhushu": "急弔賢者。"
                },
                {
                    "paragraph": "不釋服而往，遂以襚之，",
                    "zhushu": "脫君𥙊服以禭臣，親賢也。所以此襚之者，以其不用襲也。凡襚以斂。○禭，音遂。脫，本亦作說，又作稅，同他活反。"
                },
                {
                    "paragraph": "與之邑裘氏與縣潘氏，書而納諸棺，曰：丗丗萬子孫，毋變也。",
                    "zhushu": "所以厚賢也。裘，縣潘，邑名。○縣，音玄，注同。潘，普干反。"
                },
                {
                    "paragraph": "○陳乾昔寢疾，屬其兄弟，而命其子尊已曰：如我死，則必大爲我棺，使吾二婢子夾我。",
                    "zhushu": "婢子，妾也。○乾，音干。屬，之玉反。夾，古洽反。"
                },
                {
                    "paragraph": "陳乾昔死，其子曰：以殉葬，非禮也，況又同棺乎？弗果殺。",
                    "zhushu": "善尊已，不䧟父於不義，重言：以殉葬非禮也二，上文一○弗果殺，上文弗果用。"
                },
                {
                    "paragraph": "○仲遂卒于垂，壬午猶繹，萬入去籥。",
                    "zhushu": "春秋經在宣八年。仲遂，魯莊公之子東門襄仲。先日辛巳，有事於太廟，而仲遂卒，明日而繹，非也。萬，干舞也。籥，籥舞也。傳曰：去其有声者，廢其無声者。○繹，音亦。去，羌吕反，注同。籥，羊灼反。"
                },
                {
                    "paragraph": "仲尼曰：非禮也，卿卒不繹。",
                    "zhushu": ""
                },
                {
                    "paragraph": "○季康子之母死，公輸若方小，",
                    "zhushu": "公輸若，匠師。方小，言年尚㓜，未知禮也。"
                },
                {
                    "paragraph": "斂，般請以機封，",
                    "zhushu": "斂，下棺於椁。般，若之族，多技巧者，見若掌斂事，而年尚㓜，請代之。而欲甞其技巧。○般，音班，庄及下同。封，彼驗反。技，其綺反，下同。"
                },
                {
                    "paragraph": "將從之，",
                    "zhushu": "時人服般之巧。"
                },
                {
                    "paragraph": "公肩假曰：不可。夫魯有𥘉，",
                    "zhushu": "𥘉，謂故事。"
                },
                {
                    "paragraph": "公室視豐碑，",
                    "zhushu": "言視者，時僣天子也。豐碑，斲大木爲之，形如石牌，於椁前後四角樹之，穿中，於間爲鹿盧，下棺以繂繞。天子六繂四碑，前後各重鹿盧也。○碑，彼皮反。僭，子念反，後皆同。斵，丁角反。繂，音律。繞，而沼反。重，直龍反。"
                },
                {
                    "paragraph": "三家視桓楹。",
                    "zhushu": "時僣諸侯，諸侯下天子也。斵之形如大楹耳，四植謂之桓。諸侯四繂二碑，碑如桓矣。大夫二繂二碑，士二繂無碑。○下，户嫁反。植，時力反。"
                },
                {
                    "paragraph": "般，爾以人之母嘗巧，則豈不得以？",
                    "zhushu": "以，巳字，言強。有強使女者與？僣於禮，有以作機巧，非也。以，與已字本同爾。㠯，古以字。○強，其丈反。女，音汝。與，音餘，下苦與同。"
                },
                {
                    "paragraph": "其母以嘗巧者乎？則病者乎？",
                    "zhushu": "毋，無也。於女寕有病苦與？止之。○毋，音無。"
                },
                {
                    "paragraph": "噫！",
                    "zhushu": "不寤之声。○噫，於其反。"
                },
                {
                    "paragraph": "弗果從。",
                    "zhushu": ""
                },
                {
                    "paragraph": "○戰于郎，",
                    "zhushu": "郎，魯近邑也。哀十一年齊囯書帥師伐我是也。"
                },
                {
                    "paragraph": "公叔禺人遇負杖入保者息，",
                    "zhushu": "遇，見也。見，走辟。齊師，將入保，罷倦，加其杖頸上，兩手掖之休息者。保，縣邑小城。禺人，昭公之子，春秋傳曰公叔務人。○禺，音遇，又音務，注同。辟，音避。罷，音皮。倦，其卷反。頸，吉領反。掖，音亦。"
                },
                {
                    "paragraph": "曰：使之雖病也，",
                    "zhushu": "謂時繇役。○繇，本亦作徭，音遥。"
                },
                {
                    "paragraph": "任之雖重也，",
                    "zhushu": "謂時稅賦。"
                },
                {
                    "paragraph": "君子不能爲謀也，士弗能死也。不可，",
                    "zhushu": "君子，謂卿大夫也。魯政旣惡，復無謀臣，士又不能死難，禺人耻之。○弗能，弗亦阼。不爲，于僞反，下注囯爲、下爲懿同。復，扶又反，下復射、謂不復同。難，乃旦反。"
                },
                {
                    "paragraph": "我則旣言矣。",
                    "zhushu": "欲敵齊師，踐其言。"
                },
                {
                    "paragraph": "與其鄰重汪踦往，皆死焉。",
                    "zhushu": "奔敵，死齊宼。鄰，鄰里也。重，皆當爲童。童，未冠者之稱，姓汪，名踦。鄰，或爲談。春秋傳曰：童汪踦。○重，依注音童，下同。汪，烏黄反。踦，魚綺反。冠，古乱反。"
                },
                {
                    "paragraph": "魯人欲勿殤重汪踦，",
                    "zhushu": "見其死君事，有士行，欲以成人之䘮治之。言魯人者，死君事，囯爲斂葬。○行，下孟反。"
                },
                {
                    "paragraph": "問於仲尼。仲尼曰：能執干戈以衛社稷，雖欲勿殤也，不亦可乎！",
                    "zhushu": "善之。"
                },
                {
                    "paragraph": "○子路去魯，謂顔淵曰：何以贈我？",
                    "zhushu": "贈，送。"
                },
                {
                    "paragraph": "曰：吾聞之也，去國，則哭于墓而后行，反其國，不哭，展墓而人。",
                    "zhushu": "無君，事主於孝。哭，哀去也。展，省視之。"
                },
                {
                    "paragraph": "謂子路曰：何以處我？",
                    "zhushu": "處，猶安也。"
                },
                {
                    "paragraph": "子路曰：吾聞之也，過墓則式，過祀則下。",
                    "zhushu": "居者主於敬。"
                },
                {
                    "paragraph": "○工尹商陽與陳弃疾追呉師，及之。",
                    "zhushu": "工尹，楚官名。弃疾，楚公子弃疾也。以魯昭八年帥師滅陳，縣之，楚人善之，因號焉。至十二年，楚子符於州來，使蕩侯、潘子、司馬督、囂尹午、陵尹喜圍徐以懼矣。於時有吴師。陳成作陵，楚人声。馬裻，音篤，本亦作督。"
                },
                {
                    "paragraph": "陳弃疾謂工尹商陽曰：王事也，子手弓而可。手弓，子射諸。",
                    "zhushu": "商陽仁，不忍傷人，以王事勸之。○射，食亦反，下同。"
                },
                {
                    "paragraph": "射之，斃一人，韔弓。",
                    "zhushu": "不忍復射。斃，仆也。韔，韜也。○斃，本亦作𡚁，婢丗反，下同。韔，勑亮反。仆，蒲北反，又音赴。韜，吐刀反。"
                },
                {
                    "paragraph": "又及，謂之，又斃二人。每斃一人，揜其目。",
                    "zhushu": "揜其目，不忍視之。○又乃本或作又及一人。又一人，後人妄加耳。"
                },
                {
                    "paragraph": "止其御曰：朝不坐，燕不與，殺三人，亦足以反命矣。",
                    "zhushu": "朝、燕於寢，大夫坐於上，士立於下。然則商陽與御者皆士也。兵車參乗，射者在左，戈盾在右，御在中央。○朝，直遥反。與，音預。乗，繩證反。盾，食允反，又音允。"
                },
                {
                    "paragraph": "孔子曰：殺人之中，又有禮焉。",
                    "zhushu": "善之。"
                },
                {
                    "paragraph": "○諸侯伐秦，曹桓公卒于會。",
                    "zhushu": "魯成十三年，曹伯盧卒於師是也。廬謚宣，言桓，声之誤也。○桓，依注音宣。"
                },
                {
                    "paragraph": "諸侯請含，",
                    "zhushu": "以明友有相啖食之道。○含，胡闇反。啖，徒暫反。食，音嗣，徐音自。"
                },
                {
                    "paragraph": "使之襲。",
                    "zhushu": "非也。襲，賤者之事。"
                },
                {
                    "paragraph": "○襄公朝于荆，康王卒。",
                    "zhushu": "在魯襄二十八年。康王，楚子昭也。楚言荆者，州言之。"
                },
                {
                    "paragraph": "荆人曰：必請襲。",
                    "zhushu": "欲使襄公衣之。○衣，於旣反。"
                },
                {
                    "paragraph": "魯人曰：非禮也。荆人強之，",
                    "zhushu": "欲尊康王。○強，其丈反，下注同。"
                },
                {
                    "paragraph": "巫先拂柩。荆人悔之。",
                    "zhushu": "巫祝桃茢，君臨臣䘮之礼。○拂，芳勿反。柩，其乆反。茢，音列。"
                },
                {
                    "paragraph": "○滕成公之䘮，",
                    "zhushu": "魯昭三年。"
                },
                {
                    "paragraph": "使子叔敬叔弔，進書，",
                    "zhushu": "子叔敬叔，魯宣公弟叔𦙝之曽孫叔弓也。進書，奉君弔書。○𦙝，許乙反。"
                },
                {
                    "paragraph": "子服惠伯爲介。",
                    "zhushu": "惠伯，慶父玄孫之子，名叔。介，副也。○介，音界，注及後同。"
                },
                {
                    "paragraph": "及郊，爲懿伯之忌，不入。",
                    "zhushu": "郊，滕之近郊也。懿伯，惠伯之叔父。忌，怨也。敬叔有怨於懿伯，難惠伯也。春秋傳曰：敬叔不入。○難，乃旦反。"
                },
                {
                    "paragraph": "惠伯曰：政也，不可以叔父之私，不將公事，",
                    "zhushu": "政，君命所爲。敬叔於昭穆，以懿伯爲叔父。○昭，音常遥反。"
                },
                {
                    "paragraph": "遂入。",
                    "zhushu": "惠伯強之，乃入。"
                },
                {
                    "paragraph": "○哀公使人弔蕢尚，遇諸道。辟於路，畫宫而受弔焉。",
                    "zhushu": "哀公，魯君也。畫宫，畫地爲宫象。○蕢，苦恠反。辟，音避，又婢亦反。畫，音獲，注同。"
                },
                {
                    "paragraph": "曽子曰：蕢尚不如𣏌梁之妻之知禮也。",
                    "zhushu": "行弔礼於野，非。"
                },
                {
                    "paragraph": "齊莊公襲莒于奪，𣏌梁死焉，",
                    "zhushu": "魯襄二十二年，齊侯襲莒是也。春秋傳曰：杞殖、華還載甲，夜入且于之隧。隧，奪声相近，或爲兊。梁，即殖也。○于奪，徒外反，注并兊同。𣏌，音豈。殖，時識反。華，胡化反。且，子餘反。"
                },
                {
                    "paragraph": "其妻迎其柩於路而哭之哀，莊公使人弔之，對曰：君之臣不免於罪，則將肆諸市朝，而妻妾執；",
                    "zhushu": "肆，陳尸也。大夫以上於朝，士以下於市。執，拘也。○肆，殺三日，音四。朝，直遥反。上，時掌反。拘，音俱。"
                },
                {
                    "paragraph": "君之臣免於罪，則有先人之敝廬在，君無所辱命。",
                    "zhushu": "無所辱命，辝不受也。春秋傳曰：齊侯弔諸其室。○廬，力居反。"
                },
                {
                    "paragraph": "○孺子𪏆之䘮，",
                    "zhushu": "魯哀公之少子。○𪏆，吐孫反。"
                },
                {
                    "paragraph": "哀公欲設撥，",
                    "zhushu": "撥，可撥引輴車，所謂紼。○撥，半未反。輴，勑倫反。"
                },
                {
                    "paragraph": "問於有若，有若曰：其可也，君之二臣猶設之。",
                    "zhushu": "猶，尚也。以臣况子也。三臣，仲孫、叔孫、季孫氏。"
                },
                {
                    "paragraph": "顔栁曰：天子龍輴而椁幬，",
                    "zhushu": "輴，殯車也。畫轅爲龍。幬，覆也。殯以椁覆棺而塗之，所謂菆塗龍輴以椁。○椁，音郭。幬，大報反。攅塗，才丸反，下音徒。"
                },
                {
                    "paragraph": "諸侯輴而設幬，",
                    "zhushu": "輴不畫龍。"
                },
                {
                    "paragraph": "爲榆沈，故設撥。",
                    "zhushu": "以水僥榆白皮之汁，有急以播地，於引輴車滑。○沈，本又作審，同，昌審反。澆，古堯反。汁，之十反。滑，于八反。"
                },
                {
                    "paragraph": "三臣者廢輴而設撥，竊禮之不中者也，而君何學焉。",
                    "zhushu": "止其斈，非礼也。廢，去也。紼繫於輴，三臣於礼去輴。今有紼，是用輴僣礼也。殯礼，大夫菆置西序，十掘肂見祍。○中，丁仲反，又如字。斈，如字，或音户教反，非。注同。去，羗吕反，不同。掘，求勿反。義，求月反，又户忽反。肂，本又作肄，以二反，棺坎也。見，賢遍反。祍，而審反。"
                },
                {
                    "paragraph": "○悼公之母死，",
                    "zhushu": "母，哀公之妾。"
                },
                {
                    "paragraph": "哀公爲之齊衰，有若曰：爲妾齊衰，禮與？",
                    "zhushu": "譏而問之，妾之貴者，爲之緦耳。○爲，于僞反，下爲妾、注爲之、下弗爲服皆同。與，音餘。"
                },
                {
                    "paragraph": "公曰：吾得已乎哉？魯人以妻我。",
                    "zhushu": "言國人皆名之爲我妻，重服，嬖妾丈過，非也。○嬖，必計反。"
                },
                {
                    "paragraph": "○季子皐葬其妻，犯人之禾，",
                    "zhushu": "季子皐，孔子弟子髙柴，孟氏之邑成宰，或氏季，犯，躐也。○躐，力輒反。"
                },
                {
                    "paragraph": "申祥以吿曰：請庚之。",
                    "zhushu": "申祥、子張子，庚，償也。○庚，古衡反。償，徐音尚。"
                },
                {
                    "paragraph": "子皐曰：孟氏不以是罪予，",
                    "zhushu": "時僣侈。○僣，子念反。侈，昌氏反，又赤氏反。"
                },
                {
                    "paragraph": "朋友不以是弃予，",
                    "zhushu": "言非大故。"
                },
                {
                    "paragraph": "以吾爲邑長於斯也。買道而葬，後難繼也。",
                    "zhushu": "恃寵虐民，非也。○長，丁丈反。"
                },
                {
                    "paragraph": "○仕而未有禄者，君有饋焉，曰獻，使焉，曰寡君，",
                    "zhushu": "見在臣位，與有禄同也。君有饋，有饋於君。○餽，本又作饋，其位反，遺也。使，色吏反。見，賢遍反。"
                },
                {
                    "paragraph": "違而君薨，弗爲服也。",
                    "zhushu": "以其恩輕也。違，去也。"
                },
                {
                    "paragraph": "○虞而立尸，有几筵。卒哭而諱，",
                    "zhushu": "諱，避其名。○辟，音避。"
                },
                {
                    "paragraph": "生事畢而鬼事始已。",
                    "zhushu": "謂不復饋食於下室，而鬼神𥙊之。巳，辝也。"
                },
                {
                    "paragraph": "旣卒哭，宰夫執木鐸以命于宫曰：舎故而諱新。",
                    "zhushu": "故，爲髙祖之父當遷者也。易說帝乙曰：易之帝乙爲成湯，書之帝乙六丗王，天之錫命，䟽可同名。○鐸，大各反。舎，音捨。"
                },
                {
                    "paragraph": "自寢門至于庫門。",
                    "zhushu": "百官所在。庫門，宫外門。明堂位曰：庫門，天子皐門。"
                },
                {
                    "paragraph": "○二名不偏諱，夫子之母名徴在，言在不稱徴，言徴不稱在。",
                    "zhushu": "稱，舉也。雜記曰：妻之諱，不㪯諸其側。重言：二名不偏諱二，一見曲礼上。"
                },
                {
                    "paragraph": "○軍有憂，則素服哭於庫門之外，",
                    "zhushu": "憂，謂爲敵所敗也。素服者，縞冠也。○敗，必邁反。"
                },
                {
                    "paragraph": "赴車不載櫜韔。",
                    "zhushu": "兵不戢，示當報也。以告䘮之。辝言之，謂還告於國。櫜，甲衣。韔，弓衣。○櫜音羔。䩨，本亦作韔，勑亮反。戢，側立反。"
                },
                {
                    "paragraph": "○有焚其先人之室，則三日哭。",
                    "zhushu": "謂人燒其宗廟，哭者，哀精神之有虧傷。"
                },
                {
                    "paragraph": "故曰：新宫火，亦三日哭。",
                    "zhushu": "火，人火也。新宮火，在魯成三年。"
                },
                {
                    "paragraph": "○孔子過㤗山側，有婦人哭於墓者而哀，夫子式而聽之，",
                    "zhushu": "恠其哀甚。"
                },
                {
                    "paragraph": "使子路問之曰：子之哭也，壹似重有憂者。而曰：然。昔者吾舅死於虎，吾夫又死焉，今吾子又死焉。",
                    "zhushu": "而，猶乃也。夫之父曰舅。○重，直用反。"
                },
                {
                    "paragraph": "夫子曰：何爲不去也？曰：無苛政。夫子曰：小子識之，苛政猛於虎也。",
                    "zhushu": ""
                },
                {
                    "paragraph": "○魯人有周豐也者，哀公執摯請見之，",
                    "zhushu": "下賢也。摯，禽摯也。諸侯而用禽摯，降尊就卑之義。○苛音何，本亦作荷。識，伸志反，又如字。贄音至。下，户嫁反。重言：小子識之二，一見上篇。"
                },
                {
                    "paragraph": "而曰：不可。",
                    "zhushu": "辝，君以尊見卑。士礼，先生異爵者，請見之則辝。"
                },
                {
                    "paragraph": "公曰：我其巳夫。",
                    "zhushu": "巳，止也。重強変賢。○夫，音扶。强，其丈反。"
                },
                {
                    "paragraph": "使人問焉，曰：有虞氏未施信於民而民信之，夏后氏未施敬於民而民敬之，何施而得斯於民也？",
                    "zhushu": "時公與三桓始有惡，懼將不安。"
                },
                {
                    "paragraph": "對曰：墟墓之間，未施哀於民而民哀；社稷宗廟之中，未施敬於民而民敬。",
                    "zhushu": "言民見悲哀之處則悲哀，見莊敬之處則莊敬，非必有使之者。墟，毀滅無後之地。○虚，本亦作墟，同起魚反，注同。處，昌慮反，下同。"
                },
                {
                    "paragraph": "殷人作誓而民始畔，周人作會而民始疑。",
                    "zhushu": "㑹，謂盟也。盟誓所以結衆以信，其後外恃衆而信不由中，則民畔疑之。孔子曰：其身正，不令而行；其身不正，雖令不從。"
                },
                {
                    "paragraph": "苟無禮義、忠信誠慤之心以涖之，雖固結之，民其不解乎？",
                    "zhushu": "涖，臨也。○涖，音利，又音𩔖。解，佳買反，舊胡買反。"
                },
                {
                    "paragraph": "○䘮不慮居，",
                    "zhushu": "謂賣舎宅以奉䘮。"
                },
                {
                    "paragraph": "毀不危身。",
                    "zhushu": "謂憔悴將㓕性。○憔，在遥反。悴，在醉反。"
                },
                {
                    "paragraph": "䘮不慮居，爲無廟也；毀不危身，爲無後也。",
                    "zhushu": ""
                },
                {
                    "paragraph": "○延陵季子適齊，於其反也，其長子死，葬於嬴、博之間。",
                    "zhushu": "季子，名札，魯昭二十七年，呉公子札聘於上國是也。季子譲國，居延陵，因號焉。春秋傳謂延陵，延州來。嬴、博，齊地，今㤗山縣是也。○爲，于僞反，下同。長，丁丈反，下官長并注同。嬴，音盈。札，側八反。"
                },
                {
                    "paragraph": "孔子曰：延陵季子，呉之習於禮者也。往而觀其葬焉。",
                    "zhushu": "往弔之。"
                },
                {
                    "paragraph": "其坎深不至於泉，",
                    "zhushu": "以生恕死。○深，式鴆反。"
                },
                {
                    "paragraph": "其斂以時服。",
                    "zhushu": "以行時之服，不改制節。"
                },
                {
                    "paragraph": "旣葬而封，廣輪揜坎，其髙可隱也。",
                    "zhushu": "示節也。輪，從也。隱，據也。封可手據，謂髙四尺。○廣，古曠反。揜，本又作掩，於撿反。懚，於刃反，注同。從，子容反。"
                },
                {
                    "paragraph": "旣封，左𥘵，右還其封，且號者三，曰：骨肉歸復于土，命也。若魂氣則無不之也，無不之也。",
                    "zhushu": "還，圍也。號，哭且言也。命，猶性也。○號，户髙反，注同。"
                },
                {
                    "paragraph": "而遂行。",
                    "zhushu": "行，去也。"
                },
                {
                    "paragraph": "孔子曰：延陵季子之於禮也，其合矣乎。",
                    "zhushu": ""
                },
                {
                    "paragraph": "○邾婁考公之䘮，",
                    "zhushu": "考公，隱公益之曽孫。考，或爲定。○婁，力俱反，下同。"
                },
                {
                    "paragraph": "徐君使容居來弔含，",
                    "zhushu": "弔且含。○含，胡闇反，注及下同。"
                },
                {
                    "paragraph": "曰：寡君使容居坐含，進侯玉，其使容居以含。",
                    "zhushu": "欲親含，非也。含不使賤者，君行則親含，大夫歸含耳。言侯玉者，時徐譛稱王，自比天子。○僣，子念反。"
                },
                {
                    "paragraph": "有司曰：諸侯之來辱敝邑者，易則易，于則于，易于雜者，未之有也。",
                    "zhushu": "易，謂臣礼，于，謂君礼。雜者，容居以臣欲行君礼，徐自比天子，使大夫敵諸侯，有司拒之。○易則易，並以䜴反，下及注同。拒，本又作距，重言：未之有也凡四，二見太斈四十二，一見射義四十六。"
                },
                {
                    "paragraph": "容居對曰：容居聞之，事君不敢忘其君，亦不敢遺其祖。昔我先君駒王西討，濟於河，無所不用斯言也。容居，魯人也，不敢忘其祖。",
                    "zhushu": "言我祖與今君於諸侯𥘉如是，不聞義則服。駒王，徐先君，僣號，容居，其子孫也。濟，渡也。言西討渡於河，廣大其國。魯，魯鈍也。言魯鈍者，欲自明不妄。○頓，徒困反，本亦作鈍。"
                },
                {
                    "paragraph": "○子思之母死於衛，",
                    "zhushu": "嫁，母也。姓庶氏。"
                },
                {
                    "paragraph": "赴於子思，子思哭於廟，門人至，曰：庶氏之母死，何爲哭於孔氏之廟乎？",
                    "zhushu": "門人，弟子也。嫁母与廟，絶族。"
                },
                {
                    "paragraph": "子思曰：吾過矣，吾過矣，遂哭於他室。",
                    "zhushu": ""
                },
                {
                    "paragraph": "○天子崩，三日祝先服，",
                    "zhushu": "祝佐含斂，先病。○祝，之六反。重言：“吾過矣，吾過矣”二，一見上篇。又我過矣，我過矣。"
                },
                {
                    "paragraph": "五日官長服，",
                    "zhushu": "官長，大夫、士。"
                },
                {
                    "paragraph": "七日國中男女服，",
                    "zhushu": "庶人。"
                },
                {
                    "paragraph": "三月天下服。",
                    "zhushu": "諸侯之大夫。"
                },
                {
                    "paragraph": "虞人致百祀之木，可以爲棺椁者斬之，",
                    "zhushu": "虞人，掌山澤之官。百祀，畿内百縣之祀也。以爲棺椁，作棺椁也。斬，伐也。○畿，音祈。"
                },
                {
                    "paragraph": "不至者，廢其祀，刎其人。",
                    "zhushu": ""
                },
                {
                    "paragraph": "○齊大饑，黔敖爲食於路，以待餓者而食之。有餓者蒙袂輯屨，貿貿然來。",
                    "zhushu": "蒙袂，不欲見人也。輯，斂也。斂屨，力憊不能屨也。貿貿，目不明之貌。○刎，勿粉反，徐亡粉反。饑，居冝反，字林九衣反，本又作飢，同。黔，其廉反，徐渠嚴反。而食，音嗣，下奉食同。袂，弥丗反。輯，側立反。貿，徐亡救反，又音茂，一音牟。斂，力檢反，下同。"
                },
                {
                    "paragraph": "黔敖左奉食，右執飲，曰：嗟，來食！揚其目而視之，曰：予唯不食嗟來之食，以至於斯也。",
                    "zhushu": "嗟，來食！雖閔而呼之，非敬辝。○奉，芳勇反。"
                },
                {
                    "paragraph": "從而謝焉，終不食而死。",
                    "zhushu": "從，猶就也。"
                },
                {
                    "paragraph": "曾子聞之曰：微與，其嗟也可去，其謝也可食。",
                    "zhushu": "微，猶無也。無與，止其狂狷之辝。○與，音餘，注同。狷，音絹。"
                },
                {
                    "paragraph": "○邾婁定公之時，有弑其父者。",
                    "zhushu": "定公，貜且也。魯文十四年即位。○有弑，本又作弑，同式志反，下臣殺、子殺同。貜，俱縳反。且，子餘反。"
                },
                {
                    "paragraph": "有司以告，公瞿然失席曰：是寡人之罪也。",
                    "zhushu": "民之無礼，教之罪。○瞿，本又作懼，紀具反。"
                },
                {
                    "paragraph": "曰：寡人甞學斷斯獄矣。臣弑君，凡在官者殺無赦；子弑父，凡在官者殺無赦。",
                    "zhushu": "言諸臣子孫無尊卑，皆得殺之，其罪無赦。○断音丁乱反。"
                },
                {
                    "paragraph": "殺其人，壞其室，洿其宫而豬焉。",
                    "zhushu": "明其大逆，不欲人復處之。豬，都也。南方謂都爲豬。○殺，如字。壊，音恠。洿，音烏。豬，音誅。復，扶又反。"
                },
                {
                    "paragraph": "蓋君踰月而后舉爵。",
                    "zhushu": "自貶損。"
                },
                {
                    "paragraph": "○晉獻文子成室，晉大夫發焉。",
                    "zhushu": "文子，趙武也。作室成，晉君献之，謂賀也。諸大夫亦發礼以往。"
                },
                {
                    "paragraph": "張老曰：美哉輪焉，美哉奐焉！",
                    "zhushu": "心譏其奢也。輪，輪，囷，言高大。奐，言衆多。○奐音喚，本亦作煥。囷，起倫反。"
                },
                {
                    "paragraph": "歌於斯，哭於斯，聚國族於斯。",
                    "zhushu": "𥙊祀、死䘮，燕會於此足矣。言此者，欲防其後復爲。"
                },
                {
                    "paragraph": "文子曰：武也得歌於斯，哭於斯，聚國族於斯，是全要領以從先大夫於九京也。北靣再拜稽首。",
                    "zhushu": "全要領者，免於刑誅也。晉卿大夫之墓地在九原，京盖字之誤，當爲原。○要，一遥反，注及下注要君同。京音原，下同，下亦作原字。"
                },
                {
                    "paragraph": "君子謂之善頌善禱。",
                    "zhushu": "善頌，謂張老之言。善禱，謂文子之言。禱，求也。○禱，丁老反，祈也。"
                },
                {
                    "paragraph": "○仲尼之畜狗死，",
                    "zhushu": "畜狗，馴守。○畜，許六反，又許又反。馴守，卜音廵，下如字，又手又反。"
                },
                {
                    "paragraph": "使子貢埋之，曰：吾聞之也，敝帷不弃，爲埋馬也；敝蓋不弃，爲埋狗也。丘也貧，無蓋，於其封也，亦予之席，毋使其首䧟焉。",
                    "zhushu": "封，當爲窆。䧟，謂没於土。○貢，本亦作贛，音同。爲埋，于僞反，下亡皆反，下並同。狗，古口反。封，彼劒反，岀注。"
                },
                {
                    "paragraph": "路馬死，埋之以帷。",
                    "zhushu": "路馬，君所乗者，其他狗馬不能以帷蓋。"
                },
                {
                    "paragraph": "○季孫之母死，哀公弔焉，曾子與子貢弔焉，閽人爲君在，弗内也。",
                    "zhushu": "閽人，守門者。○閽，音昏。弗内，上如字，下音納。"
                },
                {
                    "paragraph": "曽子與子貢入於其廐而脩容焉。",
                    "zhushu": "更莊飾。○廐，九又反。"
                },
                {
                    "paragraph": "子貢先入，閽人曰：卿者巳告矣。",
                    "zhushu": "旣不敢止，以言下之。○郷，許亮反。下，户嫁反。"
                },
                {
                    "paragraph": "曾子後入，閽人辟之。",
                    "zhushu": "見兩賢相隨，弥益恭也。○辟，音避，下同。"
                },
                {
                    "paragraph": "渉内𩅸，卿大夫皆辟位，公降一等而揖之。",
                    "zhushu": "礼之。○𩅸，力又反。"
                },
                {
                    "paragraph": "君子言之曰：盡飾之道，斯其行者逺矣。",
                    "zhushu": ""
                },
                {
                    "paragraph": "○陽門之介夫死，",
                    "zhushu": "陽門，宋國門名。介夫，甲衛士。"
                },
                {
                    "paragraph": "司城子罕入而哭之哀。",
                    "zhushu": "宋以武公諱司空爲司城。子罕，戴公子樂甫術之後樂喜也。○罕，吁旱反。"
                },
                {
                    "paragraph": "晉人之覘宋者，反報於晉侯曰：陽門之介夫死，而子罕哭之哀，而民說，殆不可伐也。",
                    "zhushu": "覘，闚視也。○覘，勑亷反，下同。說，音恱，下注同。窺，去規反。"
                },
                {
                    "paragraph": "孔子聞之曰：善哉，覘國乎！",
                    "zhushu": "善其知微，"
                },
                {
                    "paragraph": "詩云：凡民有䘮，扶服救之。",
                    "zhushu": "救，猶助也。○扶服，並如字，又上音蒲，下音蒲北反，本又作匍匐，音同。重言一見孔子間居三十九，扶服作匍匐，又問䘮三十五，故匍匐而哭之。"
                },
                {
                    "paragraph": "雖微晉而已，天下其孰能當之",
                    "zhushu": "？微，猶非也。○當，丁郎反。"
                },
                {
                    "paragraph": "○曾莊公之䘮，旣葬，而絰不入庫門。",
                    "zhushu": "時子般弑，慶父作乱，閔公不敢居䘮，葬巳，吉服而反。正君臣，欲以防過之微弱之至。○般，音班。弑，音試。遏，於葛反。"
                },
                {
                    "paragraph": "士大夫旣卒哭，麻不入。",
                    "zhushu": "麻，猶絰也。羣臣畢虞卒哭，亦除䘮也。閔公旣吉服，不与虞卒哭。○與音預。"
                },
                {
                    "paragraph": "○孔子之故人曰原壤，其母死，夫子助之沐椁。",
                    "zhushu": "沐，治也。○壤，如又反。"
                },
                {
                    "paragraph": "原壤登木曰：乆矣，予之不託於音也。",
                    "zhushu": "木，椁材也。託，寄也。謂叩木以作音。○材，音才。"
                },
                {
                    "paragraph": "歌曰：貍首之斑然，執女手之卷然。",
                    "zhushu": "說人辝也。○貍，音力知反。女，如字，徐音汝。卷，音權，本又作拳。"
                },
                {
                    "paragraph": "夫子爲弗聞也者而過之，",
                    "zhushu": "佯不知。○佯，音羊。"
                },
                {
                    "paragraph": "從者曰：子末可以巳乎？",
                    "zhushu": "巳，猶止也。○從，才用反。以、巳，並音以。"
                },
                {
                    "paragraph": "夫子曰：丘聞之，親者毋失其爲親也，故者毋失其爲故也。",
                    "zhushu": ""
                },
                {
                    "paragraph": "○趙文子與叔譽觀乎九原。",
                    "zhushu": "叔譽，叔向也。晉羊舌大夫之孫，名𦙝。○譽，音預。向，許亮反。𦙝，許乙反。"
                },
                {
                    "paragraph": "文子曰：死者如可作也，吾誰與歸？",
                    "zhushu": "作，起也。"
                },
                {
                    "paragraph": "叔譽曰：其陽處父乎？",
                    "zhushu": "陽處父，襄公之大傅。○父，音甫，注同。傅，音賦。"
                },
                {
                    "paragraph": "文子曰：行并植於晉國，不没其身，其知不足稱也。",
                    "zhushu": "并，猶專也。謂剛而專，巳爲狐射姑所殺，没，終也。○植，或爲特。行，舊下孟反，皇如字。并，必正反，注同。植，直吏反，又時力反，注同。知，音智。射，音亦，又音夜。"
                },
                {
                    "paragraph": "其舅犯乎？文子曰：見利不顧其君，其仁不足稱也。",
                    "zhushu": "謂乆與文公辟難，至將反國，無安君之心，及何授璧，詐請亡，要君以利。○辟難，乃旦反。要，一遥反。"
                },
                {
                    "paragraph": "我則隨武子乎，利其君，不忘其身；謀其身，不遺其友。",
                    "zhushu": "武子，士㑹也，食邑於隨、范，字季。"
                },
                {
                    "paragraph": "晉人謂文子知人。",
                    "zhushu": "見其所善於前，則知其來所㪯。"
                },
                {
                    "paragraph": "文子其中退然如不勝衣，",
                    "zhushu": "中，身也。退，柔和貌。郷射記曰：弓二寸以爲侯中。退，或爲妥。○追。然，音退，本亦作退。勝，音升。妥，他果反。"
                },
                {
                    "paragraph": "其言呐呐然如不出諸其口。",
                    "zhushu": "呐呐，舒小貌。○呐，如恱反，徐奴劣反。"
                },
                {
                    "paragraph": "所舉於晉國，管庫之士七十有餘家，",
                    "zhushu": "管庫之士，府史以下，官長所置也。㪯之於君，以爲大夫、士也。管，鍵也。庫，物所藏。○長，丁丈反。鍵，其展反，徐其偃反，籥也。"
                },
                {
                    "paragraph": "生不交利，",
                    "zhushu": "廉也。"
                },
                {
                    "paragraph": "死不屬其子焉。",
                    "zhushu": "絜也。○屬，音燭。"
                },
                {
                    "paragraph": "○叔仲皮學子栁。",
                    "zhushu": "叔仲皮，魯叔孫氏之族。斈，教也。子栁，仲皮之子。○斈，户教反，注同。"
                },
                {
                    "paragraph": "叔仲皮死，其妻魯人也，衣衰而繆絰。",
                    "zhushu": "衣，當爲𪗋，瓌，字也。繆，讀爲木繆垂之繆。士妻爲舅姑之服也。言雖魯鈍，其於礼勝斈。○衣衰，依注衣作𪗋，音咨。繆，依注讀曰樛，音居虯反。爲舅，于僞反，下爲舅、爲天子、不爲兄、不爲蠶同。魯頓，徒困反，又作鈍。"
                },
                {
                    "paragraph": "叔仲衍以告，",
                    "zhushu": "告子柳，言此非也。衍，盖皮之弟，衍，或爲皮。○衍，以善反，注同。"
                },
                {
                    "paragraph": "請繐衰而環絰，",
                    "zhushu": "繐衰，小功之縷而四升半之衰，環絰。弔服之絰。時婦人好輕細，而多服此者，衍旣不知礼之本，子栁亦以爲然，而請於衍，使其妻爲舅服之。○繐衰，上音𡻕，下七雷反。縷，力主反。好，呼報反。"
                },
                {
                    "paragraph": "曰：昔者吾䘮姑姊妹亦如斯，末吾禁也。",
                    "zhushu": "衍荅子栁也。姑、姊妹在室齊衰，與婦爲舅姑同。末，無也。言無禁我，欲其言行。○䘮，如字。末，莫曷反。"
                },
                {
                    "paragraph": "退，使其妻繐衰而環絰。",
                    "zhushu": "婦以諸侯之大夫爲天子之衰弔服之，絰服其舅，非。"
                },
                {
                    "paragraph": "○成人有其兄死而不爲衰者，聞子皐將爲成宰，遂爲衰。成人曰：蠶則績而蟹有匡，范則冠而蟬有緌，兄則死而子皐爲之衰。",
                    "zhushu": "蚩兄死者，言其衰之不爲兄死，如蟞有匡，蟬有緌，不爲賛之。績，范之冠也。范，蜂也。蟬，蜩也。緌爲蜩喙，長在腹下。○成，本或作郕，音承。蠶，七南反。蟹，户買反。緌，耳佳反。蚩，昌之反。蜂，孚逢反。蜩，音條。喙，呼惠反，又丁角反。"
                },
                {
                    "paragraph": "○樂正子春之母死，五日而不食，曰：吾悔之，",
                    "zhushu": "勉強過礼。子春，曽子弟子。○強，其丈反。"
                },
                {
                    "paragraph": "自吾母而不得吾情，吾惡乎用吾情。",
                    "zhushu": "惡乎，猶於何也。○惡，音烏，注同。"
                },
                {
                    "paragraph": "○嵗旱，穆公召縣子而問然，",
                    "zhushu": "然之言焉也。凡穆或作繆。○旱，音汗。縣，音懸。繆，音穆。"
                },
                {
                    "paragraph": "曰：天乆不雨，吾欲暴尪而奚若？",
                    "zhushu": "奚若，何如也。尫者，靣郷天，覬天哀而雨之。○雨，于付反，注及下同。暴，歩卜反，下同。尫，烏光反。郷，許亮反。覬，音兾，本又作幾，音同。"
                },
                {
                    "paragraph": "曰：天則不雨，而暴人之疾子，虐，毋乃不可與？",
                    "zhushu": "錮疾，人之所哀。暴之，是虐。暴人之疾子，一讀以子字向下。○与，音餘。錮，音固。"
                },
                {
                    "paragraph": "然則吾欲暴巫而奚若？曰：天則不雨，而望之愚婦人，於以求之，毋乃巳䟽乎？",
                    "zhushu": "已，猶甚也。巫主接神，亦覬天哀而雨之。春秋傳說巫曰：在女曰巫，仕男曰覡。周礼女巫旱暵則舞雩。○覡，胡狄反。旱暵，呼旦反。雩，音于。"
                },
                {
                    "paragraph": "徙市則奚若？曰：天子崩，巷市七日；諸侯薨，巷市三日。爲之徙市，不亦可乎！",
                    "zhushu": "徙市者，庶人之䘮礼。今徙市，是憂戚於旱若䘮。○徙市，上音死，下音是。爲，于僞反。不亦可乎，可，或作善。"
                },
                {
                    "paragraph": "○孔子曰：衛人之祔也，離之；",
                    "zhushu": "柎，謂合葬也。離之，有以間其椁中。○祔，音附，下同。合，音閤，下同。間，間厠之間。"
                },
                {
                    "paragraph": "魯人之祔也，合之，善夫！",
                    "zhushu": "善夫，善魯人也。祔葬當合也。○善夫，音扶。"
                }
            ]
        },
        {
            "name": "王制第五",
            "paragraphs": [
                {
                    "paragraph": "王制第五",
                    "zhushu": "○陸曰：如字。徐于况反。盧云：漢文帝令愽士諸生作此篇。",
                    "type": 1
                },
                {
                    "paragraph": "王者之制禄爵，公、侯、伯、子、男，凡五等。諸侯之上大夫卿、下大夫、上士、中士、下士，凡五等。",
                    "zhushu": "二五，象五行剛柔十日，禄，所受食。爵，秩次也。上大夫曰卿。○王者，如字，徐于况反。十日，人一反。"
                },
                {
                    "paragraph": "○天子之田方千里，",
                    "zhushu": "象日月之大，亦取晷同也。此謂縣内以禄公、卿、大夫、元士。○晷，音軌，日景。"
                },
                {
                    "paragraph": "公、侯田方百里，伯七十里，子、男五十里。不能五十里者，不合於天子，附於諸侯，曰附庸。天子之三公之田視公、侯，天子之卿視伯，天子之大夫視子、男，天子之元士視附庸。",
                    "zhushu": "皆象星辰之大小也。不合，謂不朝㑹也。小城曰附庸，附庸者，以國事附於大國，未能以其名通也。視，猶比也。元，善也。善士，謂命士也。此地殷所因夏爵三等之制也。殷有鬼侯、梅伯，春秋変周之文，從殷之質，合伯、子、男以爲一，則殷爵三等者，公、侯、伯也。異畿内謂之子。周武王𥘉定天下，更立五等之爵，増以子、男，而猶因殷之地，以九州之界尚狹也。周公攝政致太平，斥大九州之界，制礼成武王之意，封王者之後爲公，及有功之諸侯，大者地方五百里，其次侯四百里，其次伯三百里，其次子二百里，其次男百里。所因殷之諸侯，亦以功黜陟之，其不合者，皆益之地爲百里焉。是以周丗有爵尊而囯小，爵卑而國大者，唯天子畿内不増，以禄羣臣，不主爲治民。○朝，直遥反，卷内皆同。畿，求衣反。狹音洽，後文同。大平音㤗。斥，昌石反。黜陟，上丑律反，下竹力反。主爲，于僞反，下爲有、亦爲有同。"
                },
                {
                    "paragraph": "○制：農田百畒。百畒之分，上農夫食九人，其次食八人，其次食七人，其次食六人，下農夫食五人。庶人在官者，其禄以是爲差也。",
                    "zhushu": "農夫皆受田於公，田肥墽有五等，収入不同也。庶人在官，謂府史之屬，官長所除，不命於天子、囯君者。分，或爲糞。○分，扶問反。食，音嗣，下同，徐音自。差，𥘉佳反，徐𥘉冝反，下注同。墝，本又作墽，苦交反。長，丁丈反，下文注皆同。糞，方運反。"
                },
                {
                    "paragraph": "諸侯之下士視上農夫，禄足以代其耕也。中士倍下士，上士倍中士，下大夫倍上士，卿四大夫禄，君十卿禄。次國之卿，三大夫禄，君十卿禄。小國之卿，倍大夫禄，君十卿禄。",
                    "zhushu": "此班禄尊卑之差。"
                },
                {
                    "paragraph": "○次國之上卿，位當大國之中，中當其下，下當其大夫。小國之上卿，位當大國之下卿，中當其上大夫，下當其下大夫。",
                    "zhushu": "此諸侯使卿大夫覜聘並㑹之序也。其爵位同，小國在下，爵異，固在上耳。○頫，音吐弔反。"
                },
                {
                    "paragraph": "其有中士、下士者，數各居其上之三分。",
                    "zhushu": "謂其爲介，若特行而並㑹也。居，猶當也。此據大國而言，大國之上爲上，次國之士爲中，小國之士爲下。上之数，國皆二十七人，各三分之，上九、中九、下九，以位相當，則次國之上士當大國之中，中當其下，小國之上士當大國之下。凡非命士，亦無出㑹之事。春秋傳謂士爲微。○三分，如字。介，音界。"
                },
                {
                    "paragraph": "○凡四海之内九州。州方千里，州建百里之國三十，七十里之國六十，五十里之國百有二十，凡二百一十國。名山大澤不以封，其餘以爲附庸間田，八州，州二百一十國。",
                    "zhushu": "建，立也。立大國三十，十三公也。立次國六十，十六卿也。立小國百二十，十二小卿也。名山大澤不以封者，与民同財，不得障管，亦賦稅之而巳。此大界方三千里，三三而九，方千里者九也。其一爲縣内，餘八各立一州，此殷制也。周公制礼，九州大界方七千里，七七四十九，方千里者四十有九也。其一爲畿内，餘四十八，八州各有方千里者六。設法一州，封地方五百里者不過四，謂之大國；又封方四百里者不過六，又封方三百里者不過十一，謂之次國；又封方二百里者不過二十五，及餘方百里者，謂之小國。盈上四等之数，并四十六。一州二百一十國，則餘方百里者百六十四也。凡処地方千里者五，方百里者五十九，其餘方百里者四十一，附庸地也。○間，音閑，下同。章，之尚反，又如字，本又作障，音同。"
                },
                {
                    "paragraph": "○天子之縣内，方百里之國九，七十里之國二十有一，五十里之國六十有三，凡九十三國。名山、大澤不以朌。其餘以禄士，以爲間田。",
                    "zhushu": "縣内，夏時天子所居州界名也。殷曰畿。詩殷頌曰：邦畿千里，維民所止。周亦曰畿。畿内大國九者，三公之田三，爲有致仕者副之爲六也，其餘三，待封王之子弟。次國二十一者，卿之田六，亦爲有致仕者副之爲十二，又三爲三孤之田，其餘六，亦待封王之子弟。小國六十三，大夫之田二十七，亦爲有致仕者副之，爲五十四，其餘九，亦以待封王之子弟。三孤之田不副者，以其无職，佐公論道耳。雖有致仕，猶可即而謀焉。朌，讀爲班。○朌，音班。賦也。"
                },
                {
                    "paragraph": "○凡九州，千七百七十三國，天子之元士、諸侯之附庸不與。",
                    "zhushu": "不與，不在数中也。春秋傳曰：禹㑹諸侯於塗山，執玉帛者万國。言執玉帛，則是唯謂中國耳。中國而言万國，則是諸侯之地有方百里，有方七十里，有方五十里者，禹承堯、舜而然矣。要服之内，地方七千里，乃能容之。夏末旣衰，夷狄内侵，諸侯相并，土地減，國数少。殷湯承之，更制中國方三千里之界，亦分爲九州，而建此千七百七十三國焉。周公復唐虞之舊域，分其五服爲九，其要服之内，亦方七千里，而因殷諸侯之数，廣其土，増其爵耳。孝經說曰：周千八百諸侯，布列五千里内。此文改周之法，関盛衰之中，三七之間以爲說也。終此說之意，五五二十五，方千里者二十五，其一爲畿内，餘二十四州，各有方千里者三。其餘諸侯之地，大小則未得而聞。○与，音預，注及下注不與同。塗，音徒。要，一遥反，下要服皆同。并，必政反，又如字。减，古斬反。関盛衰，並讀如字。"
                },
                {
                    "paragraph": "○天子百里之内以共官，千里之内以爲御。",
                    "zhushu": "謂此地之田稅所給也。官，謂其文書財用也。御，謂衣食。○共，音恭。"
                },
                {
                    "paragraph": "○千里之外設方伯。五國以爲屬，屬有長；十國以爲連，連有帥；三十國以爲卒，卒有正；二百一十國以爲州，州有伯。",
                    "zhushu": "屬、連、卒、州，猶聚也。伯、帥、正，亦長也。凡長皆因賢侯爲之。殷之州長曰伯，虞、夏及周皆曰牧。○帥，色𩔖反，注及下同。卒，子忽反，下及注同。牧，音木。"
                },
                {
                    "paragraph": "八州八伯，五十六正，百六十八帥，三百三十六長。八伯各以其屬，屬於天子之老二人，分天下以爲左、右，曰二伯。",
                    "zhushu": "老，謂上公。周禮曰：九命作伯。春秋傳曰：自陜以東，周公主之；自陜以西，召公主之。○陜，失冉反，一音古洽反。召，詩照反。"
                },
                {
                    "paragraph": "○千里之内曰甸，",
                    "zhushu": "服治田，岀榖稅。○甸，大薦反。"
                },
                {
                    "paragraph": "千里之外曰采、",
                    "zhushu": "九州之内地，取其美物，以當榖稅。○采，蒼改反。當，丁浪反，又如字。"
                },
                {
                    "paragraph": "曰流。",
                    "zhushu": "謂九州之外也。夷狄流移，或貢或不。禹貢：荒服之外，三百里蛮，二百里流。○蛮，莫還反。"
                },
                {
                    "paragraph": "○天子三公、九卿、二十七大夫、八十一元士。",
                    "zhushu": "此夏制也。明堂位曰：夏后氏之官百。㪯成数也。"
                },
                {
                    "paragraph": "○大國三卿，皆命於天子，下大夫五人，上士二十七人。○次國三卿，二卿命於天子，一卿命於其君，下大夫五人，上士二十七人。○小國二卿，皆命於其君，下大夫五人，上士二十七人。",
                    "zhushu": "命於天子者，天子選用之，如今詔書除吏矣。小國亦三卿，一卿命於天子，二卿命於其君。此文似誤脫耳，或者欲見畿内之國二卿与？○選，宣恋反。見，賢遍反。與，音餘。"
                },
                {
                    "paragraph": "天子使其大夫爲三監，監於方伯之國，國三人。",
                    "zhushu": "使佐方伯領諸侯。○監，古蹔反。監於，古藍反，卷末同。重意：篇末，天子之大夫爲三監，監於諸侯之國者。"
                },
                {
                    "paragraph": "○天子之縣内諸侯，禄也；",
                    "zhushu": "選賢置之於位，其國之禄如諸侯，不得丗。"
                },
                {
                    "paragraph": "外諸侯，嗣也。",
                    "zhushu": "有功乃封之，使之丗也。冠礼記曰：継丗以立諸侯，象賢也。○冠，古乱反。"
                },
                {
                    "paragraph": "○制：三公一命卷，若有加，則賜也，不過九命；次國之君不過七命；小國之君不過五命。",
                    "zhushu": "卷，俗讀也。其通則曰衮。三公八命矣，復加一命，則服龍衮，与王者之後同。多於此則賜，非命服也。虞夏之制，天子服有日月星辰。周礼曰：諸公之服，自衮冕而下，如王之服。○命卷，音衮，古本反。復，扶又反。冕，音勉。"
                },
                {
                    "paragraph": "○大國之卿不過三命，下卿再命；小國之卿與下大夫一命。",
                    "zhushu": "不著次國之卿者，以大國之下互明之。此卿命則異，大夫皆同。周礼：公、侯、伯之卿三命，其大夫再命，子、男之卿再命，其大夫一命。"
                },
                {
                    "paragraph": "○凡官民材，必先論之，",
                    "zhushu": "論，謂考其德行道藝。○行，下孟反。"
                },
                {
                    "paragraph": "論辨然後使之，",
                    "zhushu": "辨，謂考問得其定也。易曰：問以辨之。"
                },
                {
                    "paragraph": "任事然後爵之，",
                    "zhushu": "爵，謂正其秩次。○任，而鴆反。"
                },
                {
                    "paragraph": "位定然後禄之。",
                    "zhushu": "與之以常食。○与，如字，又音預。重言：位定，然後禄之。二下文一。"
                },
                {
                    "paragraph": "○爵人於朝，與士共之；刑人於市，與衆弃之。",
                    "zhushu": "必共之者，所以審慎之也。書曰：克明德慎罰。"
                },
                {
                    "paragraph": "是故公家不畜刑人，大夫弗養，士遇之塗，弗與言也。屏之四方，唯其所之，不及以政，亦弗故生也。",
                    "zhushu": "屏，猶放去也。巳施刑則放之弃之。役賦不與，亦不授之以田，困乏又无賙餼也。虞書曰五流有宅，五宅三居是也。周則墨者使守門，劓者使守関，宫者使守内，刖者使守囿，髠者使守積。○畜，許六反。涂，音徒，本又作塗。屏，必政反。去，羌吕反。賙，音周。餼，許旣反。有宅，王粛注尚書如字，鄭音知稼反，懲艾也，下同。劓，魚氣反。刖，五刮反，又音月。囿，音又。髠，五忽反，本又作完，音同，徐户官反。積，子智反。"
                },
                {
                    "paragraph": "○諸侯之於天子也，比年一小聘，三年一大聘，五年一朝。",
                    "zhushu": "比年，毎歳也。小聘使大夫，大聘使卿，朝則君自行。然此大聘与朝，晉文霸時所制也。虞、夏之制，諸侯歳朝。周之制，侯、甸、男、采、衛、要服六者，各以其服数來朝。○一朝，直遥反。数，色角反，又所具反。"
                },
                {
                    "paragraph": "○天子五年一廵守。",
                    "zhushu": "天子以海内爲家，時一廵省之。五年者，虞、夏之制也。周則十二𡻕一廵守。○守，手又反，本或作狩，後廵守皆同。省，色景反。"
                },
                {
                    "paragraph": "○歳二月，東廵守，至于岱宗，",
                    "zhushu": "岱宗，東嶽。○岱，音代。"
                },
                {
                    "paragraph": "柴而望祀山川，",
                    "zhushu": "柴，𥙊天告至也。○柴，仕佳反，依字作祡。"
                },
                {
                    "paragraph": "覲諸侯，",
                    "zhushu": "覲，見也。○覲見，如字，舊賢遍反。"
                },
                {
                    "paragraph": "問百年者就見之。",
                    "zhushu": "就見老人，重意：𥙊義，二十四、八十不俟朝，君問則就之。"
                },
                {
                    "paragraph": "命大師陳詩，以觀民風。",
                    "zhushu": "陳詩，謂采其詩而視之。○大，音㤗，後大學、大祖、大子、大樂正、大史皆同。"
                },
                {
                    "paragraph": "命市納賈，以觀民之所好惡，志淫好辟。",
                    "zhushu": "市，典市者。賈，謂物貴賤厚薄也。質則用物貴，淫則侈物貴。民之志淫邪，則其所好者不正。○賈，音嫁，注同。好，呼報反，下及注同。惡，烏路反。辟，匹亦反，徐芳亦反。侈，昌氏反，又式氏反。邪，似嗟反。"
                },
                {
                    "paragraph": "命典禮，考時月，定日、同、律、禮、樂、制度、衣服，正之。",
                    "zhushu": "同，隂律也。"
                },
                {
                    "paragraph": "山川神祇有不舉者爲不敬，不敬者君削以地；",
                    "zhushu": "㪯，猶𥙊也。○削，息約反。"
                },
                {
                    "paragraph": "宗廟有不順者爲不孝，不孝者君絀以爵；",
                    "zhushu": "不順者，謂若逆昭穆。○絀，丑律反，退也。昭，常遥反，凡言昭穆放此。"
                },
                {
                    "paragraph": "變禮易樂者爲不從，不從者君流；",
                    "zhushu": "流，放也。樂，音岳。"
                },
                {
                    "paragraph": "革制度衣服者爲畔，畔者君討。",
                    "zhushu": "討，誅也。"
                },
                {
                    "paragraph": "有功德於民者，加地進律。",
                    "zhushu": "律，法也。重意：𥙊法二十三，此皆有功烈於民者也。"
                },
                {
                    "paragraph": "五月，南廵守，至于南嶽，如東廵守之禮。八月，西廵守，至于西嶽，如南廵守之禮。十有一月，北廵守，至于北嶽，如西廵守之禮。歸假于祖禰，用特。",
                    "zhushu": "假，至也。特，特牛也。祖下及禰，皆一牛。○嶽，音岳，下同。假，音格。禰，乃礼反，父廟也。"
                },
                {
                    "paragraph": "○天子將出，𩔖乎上帝，冝乎社，造乎禰。諸侯將出，宜乎社，造乎禰。",
                    "zhushu": "帝，謂五德之帝，所𥙊於南郊者。𩔖、冝、造，皆𥙊名，其礼亡。○𩔗，音𩔖。造，七報反，下及注同，重意：大傳十六。柴於上帝，冝於社。"
                },
                {
                    "paragraph": "○天子無事，與諸侯相見曰朝，",
                    "zhushu": "事，謂征伐。○與，如字。朝，直遥反。"
                },
                {
                    "paragraph": "考禮、正刑、一德，以尊于天子。天子賜諸侯樂，則以柷將之；賜伯、子、男樂，則以鼗將之。",
                    "zhushu": "將，謂執以致命。柷、鼗，皆所以節樂。○柷，昌六反。樂，音岳。鼗，音桃。"
                },
                {
                    "paragraph": "○諸侯賜弓矢，然後征；賜鈇𨱆，然後殺；賜圭瓉，然後爲鬯；未賜圭瓉，則資鬯於天子。",
                    "zhushu": "得其器，乃敢爲其事。圭、瓉，鬯爵也。鬯，秬酒也。○鈇，芳于反，又音斧。𨱆，音越。圭，字又作珪，案說文，珪，古字；圭，今字。瓉，才旦反。鬯，勑亮反。秬，音巨，黒黍也。"
                },
                {
                    "paragraph": "○天子命之教，然後爲學。小學在公宫南之左，大學在郊。",
                    "zhushu": "學，所以學士之宮。尚書傳曰：百里之國，二十里之郊；七十里之國，九里之郊；五十里之國，三里之郊。此小學、大學，殷之制。"
                },
                {
                    "paragraph": "天子曰辟廱，諸侯曰頖宫。",
                    "zhushu": "尊卑學異名。辟，明也。雍，和也，所以明和天下。頖之言班也，所以班政教也。○辟，音壁，注同。頖，音判。"
                },
                {
                    "paragraph": "○天子將出征，𩔖乎上帝，宜乎社，造乎禰，禡於所征之地。",
                    "zhushu": "禡，師𥙊也。爲兵禱，其礼亦亡。○禡，馬怕反，又音百，注同。爲，于僞反，下爲盡物同。禱，丁老反。"
                },
                {
                    "paragraph": "受命於祖，",
                    "zhushu": "告祖也。"
                },
                {
                    "paragraph": "受成於學。",
                    "zhushu": "定兵謀也。"
                },
                {
                    "paragraph": "岀征，執有罪，反，釋奠于學，以訊馘告。",
                    "zhushu": "釋菜奠幣，礼先師也。訊馘，所生獲断耳者。詩曰：執訊獲醜。又曰：在頖獻馘。○馘，或爲國。訊，夲，又作誶，音信，注同。馘，古獲反，截耳。断，音短，下断殺同，重意：反，釋奠于學。文王丗子凡立學者，必釋奠于先聖先師。"
                },
                {
                    "paragraph": "○天子、諸侯無事，則𡻕三田：一爲乾豆，二爲賔客，三爲充君之庖。",
                    "zhushu": "三田者，夏不田，盖夏時也。周礼：春曰蒐，夏曰苗，秋曰狝，冬曰狩。乾豆，謂腊之以爲𥙊祀豆實也。庖，今之厨也。○乾，音干。庖，歩交反。嵬，所求反。狝，息淺反。腊，音昔。"
                },
                {
                    "paragraph": "無事而不田曰不敬，田不以禮曰暴天物。",
                    "zhushu": "不敬者，簡𥙊祀，畧賔客。"
                },
                {
                    "paragraph": "天子不合圍，諸侯不掩羣。",
                    "zhushu": "爲盡物也。○合，如字，徐音閤。揜，音掩，本又作掩，重意。天子不合圍，諸侯不掩群。曲礼下：國君春日不圍澤，大夫不掩羣。"
                },
                {
                    "paragraph": "天子殺則下大綏，諸侯殺則下小綏，",
                    "zhushu": "綏，當爲緌。緌，有虞氏之旌旗也。下，謂弊之。○緌，依注音緌，耳佳反，下注同。"
                },
                {
                    "paragraph": "大夫殺則止佐車，佐車止，則百姓田獵。",
                    "zhushu": "佐車，驅逆之車。○獵，力輒反。驅，丘于反，又丘遇反。"
                },
                {
                    "paragraph": "獺𥙊魚，然後虞人入澤梁；豺𥙊獸，然後田獵；鳩化爲鷹，然後設罻羅；草木零落，然後入山林。昆蟲未蟄，不以火田。",
                    "zhushu": "取物必順時候也。梁，絶水取魚者。罻，小網也。昆，明也。明蟲者，得陽而生，得隂而藏。○獺，徐他逹反，又他瞎反。豺，仕皆反。罻，音尉，一音鬰。零，本又作苓，音同，說文云：草曰苓，木曰落。蟲，直隆反，下同。蟄，直立反。重言：獺𥙊魚，豺祭獸。草木零落，二並見月令。重意：鳩化爲鷹。月令：鷹化爲鳩。"
                },
                {
                    "paragraph": "不麛，不𡖉，不殺胎，不殀夭，",
                    "zhushu": "重傷未成物，殀，断殺。少長曰夭。○麛，本又作麑，音迷，同。𡖉，力管反。胎，吐來反。殀夭，上於表反，下烏老反。断，丁乱反，又音叚。少長，上詩召反，下丁丈反。重意不麛不𡖉。月令：母麛，母𡖉。○不殺胎，不妖夭。月令：母殺孩。蠱胎夭，飛鳥。"
                },
                {
                    "paragraph": "不覆巢。",
                    "zhushu": "覆，敗也。○覆，芳服反，注同。重意。月令：母覆巢。"
                },
                {
                    "paragraph": "○冡宰制國用，必於𡻕之杪。五榖皆入，然後制國用。",
                    "zhushu": "制國用，如今度支經用。杪，末也。○杪，亡小反。度支，上大各反，下音之。"
                },
                {
                    "paragraph": "用地小大，視年之豐耗，",
                    "zhushu": "小國大國，豐凶之年，各以𡻕之収入，制其用多少。多不過礼，少有所殺。○耗，呼報反。殺，色戒反，又色例反。"
                },
                {
                    "paragraph": "以三十年之通制國用，量入以爲岀。",
                    "zhushu": "通三十年之率，當有九年之蓄。出，謂所當給爲。○量，音亮。率，音律，又音𩔖，本又作繂。之畜，勑六反，後皆同。"
                },
                {
                    "paragraph": "𥙊用數之仂。",
                    "zhushu": "筭今年一𡻕經用之數，用其什一。○仂，音勒，又音力。什，音十。"
                },
                {
                    "paragraph": "䘮三年不𥙊，唯𥙊天地社稷，爲越紼而行事。",
                    "zhushu": "不敢以卑廢尊。越，猶躐也。紼，輴車索。○紼，音弗。躐，力輒反。輴，勑倫反。索，悉各反。"
                },
                {
                    "paragraph": "䘮用三年之仂。",
                    "zhushu": "䘮，大事，用三𡻕之什二。"
                },
                {
                    "paragraph": "䘮𥙊，用不足曰暴，有餘曰浩。",
                    "zhushu": "暴，猶耗也。浩，猶饒也。○浩，胡老反。"
                },
                {
                    "paragraph": "𥙊，豐年不奢，凶年不儉。",
                    "zhushu": "常用數之仂。"
                },
                {
                    "paragraph": "國無九年之蓄曰不足，無六年之蓄曰急，無三年之蓄曰國非其國也。三年耕，必有一年之食；九年耕，必有三年之食。以三十年之通，雖有凶旱水溢，民無菜色，然後天子食，日舉以樂。",
                    "zhushu": "菜色，食菜之色。民無食菜之飢色。天子乃日㪯樂以食。○日，人一反，下同。"
                },
                {
                    "paragraph": "○天子七日而殯，七月而葬；諸侯五日而殯，五月而葬；大夫、士、庶人三日而殯，三月而葬。",
                    "zhushu": "尊者舒，卑者速。春秋傳曰：天子七月而葬，同軌畢至；諸侯五月，同盟至；大夫三月，同位至。士踰月，外姻至。重言五月而葬，三月而葬，二一見雜記二十一篇。互註：左隱元年，秋七月，天王使宰咺來歸惠公、仲子之賵，緩，且子氏未薨，故名云云，見本注。杜預注：此言赴弔，各以逺近爲差，因爲葬節。"
                },
                {
                    "paragraph": "三年之䘮，自天子逹。",
                    "zhushu": "下通庶人，於父母同。天子諸侯降期。○期，居冝反，重意：三年問三十八篇：夫三年之䘮，天下之逹䘮也。"
                },
                {
                    "paragraph": "庶人縣封，葬不爲雨止，不封不樹。䘮不貳事，",
                    "zhushu": "縣封當爲縣□。縣□者，至卑，不得引紼下棺，雖雨猶葬，以其礼儀少。封，謂聚土爲墳，不封之，不樹之，又爲至卑無飾也。周礼曰：以爵等爲丘封之度與其樹数，則士以上乃昔封樹。貳之言二也。庶人終䘮無二事，不使從政也。䘮大記曰：大夫、士旣葬，公政入於家，旣卒哭，弁絰帶，金革之事無辟也。○縣封，上音玄，下音□，彼驗反。不爲，于僞反，注又爲同。紼，音弗。上，時掌反，下大夫以上同。辟，音避。"
                },
                {
                    "paragraph": "自天子逹於庶人。䘮從死者，𥙊從生者。支子不𥙊。",
                    "zhushu": "從死者，謂衣衾棺椁。從生者，謂奠𥙊之牲器。○重言：自天子逹於庶人。大學：自天子以至于庶人。中庸：逹乎諸侯、大夫及士、庶人。○支子不𥙊，一見曲礼。"
                },
                {
                    "paragraph": "○天子七廟，三昭三穆，與大祖之廟而七。",
                    "zhushu": "此周制。七者，大祖及文王、武王之祧，與親廟四。太祖、后稷。殷則六廟，契及湯與二昭二穆。夏則五廟，無大祖，禹與二昭二穆而巳。○祧，他彫反。契，息列反。重言：天子七廟二一見礼器。"
                },
                {
                    "paragraph": "諸侯五廟，二昭二穆，與大祖之廟而五。",
                    "zhushu": "大祖，始封之君。王者之後，不爲始封之君廟。"
                },
                {
                    "paragraph": "大夫三廟，一昭一穆，與大祖之廟而三。",
                    "zhushu": "大祖，别祖始爵者。大傳曰：別子爲祖。謂此雖非别子，始爵者亦然。"
                },
                {
                    "paragraph": "士一廟，",
                    "zhushu": "謂諸侯之中士、下士，名曰官師者，上士二廟，重意：天子七廟，諸侯五廟，大夫三廟，士一廟。礼噐：天子七廟，諸侯五，大夫三，士一。𥙊法：王立七廟，諸侯立五廟，大夫立三廟，適士二廟。"
                },
                {
                    "paragraph": "庶人𥙊於寢。",
                    "zhushu": "寢，適寢也。○適，下歷反。"
                },
                {
                    "paragraph": "○天子、諸侯宗廟之𥙊，春曰礿，夏曰禘，秋曰嘗，冬曰烝。",
                    "zhushu": "此盖夏、殷之𥙊名，周則改之。春曰祠，夏曰礿，以禘爲殷𥙊。詩小雅曰：礿祠烝甞，于公先王。此周四時𥙊宗廟之名。○礿，余若反。夏曰，户嫁反，注夏曰礿，夏祭曰，下云夏薦同。禘，大計反。烝，之承反。祠，音詞，重意：𥙊統：夏𥙊曰禘，秋𥙊曰甞。郊特牲：春禘而秋甞。𥙊法二十三篇，春禘秋甞。"
                },
                {
                    "paragraph": "○天子𥙊天地，諸侯𥙊社稷，大夫𥙊五祀。",
                    "zhushu": "五祀，謂司命也，中霤也，門也，行也，厲也。此𥙊謂大夫有地者，其無地𥙊三耳。○霤，力救反。重言天子𥙊天地，諸侯𥙊社稷二，一見礼運第九，又曲礼下：天子𥙊天地。"
                },
                {
                    "paragraph": "天子𥙊天下名山大川，五嶽視三公，四瀆視諸侯。",
                    "zhushu": "視，視其牲器之数。"
                },
                {
                    "paragraph": "諸侯𥙊名山大川之在其地者。",
                    "zhushu": "魯人祭㤗山，晉人𥙊河是也。"
                },
                {
                    "paragraph": "○天子諸侯𥙊因國之在其地而無主後者。",
                    "zhushu": "謂所因之國，先王先公有功德，宜享丗祀。今絶無後爲之𥙊主者，昔夏后氏郊鯀，至𣏌爲夏後而更郊禹。晉侯夢黄熊入國而祀夏郊，此其礼也。○鯀，古本反。能，乃登反，本又作熊，音雄。"
                },
                {
                    "paragraph": "○天子犆礿，祫禘，祫嘗，祫烝。",
                    "zhushu": "犆，猶一也。祫，合也。天子諸侯之䘮畢，合先君之主於祖廟而𥙊之，謂之祫。後因以爲常。天子先祫而後時𥙊，諸侯先時𥙊而後祫。凡祫之𡻕，春一礿而已，不祫，以物無成者，不殷𥙊。周改夏𥙊曰礿，以禘爲殷𥙊也。魯礼，三年䘮畢而祫於大祖，明年春禘於群廟。自爾之後，五年而再殷𥙊，一祫一禘。○犆音特。祫音洽。"
                },
                {
                    "paragraph": "諸侯礿則不禘，禘則不嘗，嘗則不烝，烝則不礿。",
                    "zhushu": "虞夏之制，諸侯𡻕朝，廢一時𥙊。○朝，直遥反。"
                },
                {
                    "paragraph": "諸侯礿犆，",
                    "zhushu": "互明犆礿文。○互，音户，又户故反。"
                },
                {
                    "paragraph": "禘，一犆一祫，",
                    "zhushu": "下天子也。祫𡻕不禘。○下，户嫁反。"
                },
                {
                    "paragraph": "嘗袷，烝祫。",
                    "zhushu": ""
                },
                {
                    "paragraph": "○天子社稷皆大牢，諸侯社稷皆少牢。大夫、士宗廟之𥙊，有田則𥙊，無田則薦。",
                    "zhushu": "有田者旣𥙊又薦新。𥙊以首時，薦以仲月。士薦牲用特豚，大夫以上用羔。所謂羔豚而𥙊，百官皆足。詩曰：四之日其早，献羔𥙊韭。○大牢，如字，又音㤗。少，詩照反。日，人一反。"
                },
                {
                    "paragraph": "庶人春薦韭，夏薦麥，秋薦黍，冬薦稻。韭以𡖉，麥以魚，黍以豚，稻以鴈。",
                    "zhushu": "庶人無常牲，取與新物相冝而巳。○稲，音盜。𡖉，力管反。"
                },
                {
                    "paragraph": "𥙊天地之牛角繭栗，宗廟之牛角握，賔客之牛角尺。",
                    "zhushu": "握，謂長不出膚。○繭，字又作蠒，公典反。握，厄角反。長，丁丈反。膚，方于反。"
                },
                {
                    "paragraph": "諸侯無故不殺牛，大夫無故不殺羊，士無故不殺犬豕，庶人無故不食珍。",
                    "zhushu": "故謂𥙊饗。重言：諸侯無故不殺牛，大夫無故不殺羊，士無故不殺犬、豕。二一見玉藻十三篇，諸侯作君。"
                },
                {
                    "paragraph": "○庶羞不踰牲，",
                    "zhushu": "𥙊以羊，則不以牛肉爲羞。"
                },
                {
                    "paragraph": "燕衣不踰𥙊服，寢不踰廟。",
                    "zhushu": ""
                },
                {
                    "paragraph": "○古者公田藉而不稅，",
                    "zhushu": "藉之言借也。借民力治公田，美惡取於此，不稅民之所自治也。孟子曰：夏后氏五十而貢，殷人七十而助，周人百畒而徹。則所云古者，謂殷時。○燕，伊見反。藉，在亦反。稅，式銳反。借，子亦反。"
                },
                {
                    "paragraph": "市㕓而不稅，",
                    "zhushu": "㕓，市物邸舎。稅其舎。不稅物。○㕓，直連反。邸，丁礼反。"
                },
                {
                    "paragraph": "關譏而不征。",
                    "zhushu": "譏，譏異服，識異言。征，亦稅也。周礼：國凶札，則無門関之征，猶譏也。○譏，居冝反。征，本又作正，音同，注下皆同。札，側八反，又音截。"
                },
                {
                    "paragraph": "林、麓、川、澤以時入而不禁，",
                    "zhushu": "麓，山足也。○麓，音鹿。"
                },
                {
                    "paragraph": "夫圭田無征。",
                    "zhushu": "夫，猶治也。征，稅也。孟子曰：卿以下必有圭田。治圭田者不稅，所以厚賢也。此則周礼之士田，以任近郊之地，稅什一。○圭，音珪。"
                },
                {
                    "paragraph": "○用民之力，𡻕不過三日。",
                    "zhushu": "治宫室、城郭、道渠。"
                },
                {
                    "paragraph": "田里不粥，墓地不請。",
                    "zhushu": "皆受於公，民不得私也。粥，賣也。請，求也。○粥音育，後皆同。"
                },
                {
                    "paragraph": "○司空執度，度地",
                    "zhushu": "司空，冬官卿，掌邦事者。度，丈尺也。○度度，上如字，下大洛反，量也。"
                },
                {
                    "paragraph": "居民，山川沮澤，時四時，",
                    "zhushu": "觀寒煖燥𣺯，沮，謂萊沛。○沮，將慮反。沮，沮洳也。煖，乃管反，又況𡊮反，下文同。莱，音來。何㣧云：草所生曰萊。庾云：草也。沛，蒲貝反。何胤云：水所生曰沛。何休注公羊傳云：草𣗥曰沛。"
                },
                {
                    "paragraph": "量地逺近，",
                    "zhushu": "制邑井之処。○処，昌慮反。"
                },
                {
                    "paragraph": "興事任力。",
                    "zhushu": "事，謂築邑、廬、宿、市也。○任，而鴆反。築，音竹。"
                },
                {
                    "paragraph": "凡使民，任老者之事，食壯者之食。",
                    "zhushu": "寛其力，饒其食。○食壯，音嗣，又如字，下側狀反。"
                },
                {
                    "paragraph": "○凡居民材，必因天地寒煖燥濕，",
                    "zhushu": "使其材藝堪地氣也。○燥，素老反。"
                },
                {
                    "paragraph": "廣谷大川異制。",
                    "zhushu": "謂其形𧰼。"
                },
                {
                    "paragraph": "民生其間者異俗。",
                    "zhushu": "謂其所好惡。○好惡，上呼報反，下烏路反。"
                },
                {
                    "paragraph": "剛柔、輕重、遲速異齊，",
                    "zhushu": "謂其情性緩急。○斉，才細反。緩，戸管反。"
                },
                {
                    "paragraph": "五味異和，",
                    "zhushu": "謂香臭与鹹苦。○和，胡卧反，下同。𦤀，尺救反。"
                },
                {
                    "paragraph": "噐械異制，",
                    "zhushu": "謂作務之用。○械，戸戒反。何休注公羊云：攻守之噐曰械。鄭注大傳云：礼樂之噐及兵甲也。郭璞三蒼解詁云：械，噐之揔名。"
                },
                {
                    "paragraph": "衣服異宜。",
                    "zhushu": "謂𣃼裘与絺綌。○𣃼裘，上之然反，下音求。絺，𠡠冝反。綌，去逆反。"
                },
                {
                    "paragraph": "脩其教，不易其俗；齊其政，不易其冝。",
                    "zhushu": "教，謂礼義，政，謂刑禁。"
                },
                {
                    "paragraph": "中國戎夷，五方之民，皆有性也，不可推移。",
                    "zhushu": "地氣使之然。"
                },
                {
                    "paragraph": "東方曰夷，被髪文身，有不火食者矣。南方曰蠻，雕題交趾，有不火食者矣。",
                    "zhushu": "彫文，謂刻其肌，以丹青𣵀之，交趾，足相鄉然。浴則同川，卧則僢，不火食，地氣煖，不爲病。○披，皮義反，下同。雕，本又作彫，同。彫，刻𨩐也。題，大𠔃反。趾，音止。刻，音克。肌，音飢。𣵀，乃結反。相嚮，許亮反。僢，昌恋反。"
                },
                {
                    "paragraph": "西方曰戎，被髮衣皮，有不粒食者矣。北方曰狄，衣羽毛穴居，有不粒食者矣。",
                    "zhushu": "不粒食。地氣寒，少五榖。○衣，於旣反，下同。粒，音立。"
                },
                {
                    "paragraph": "中國、夷、蠻、戎、狄，皆有安居、和味、宜服、利用、備噐。",
                    "zhushu": "其事雖異，各自足。"
                },
                {
                    "paragraph": "五方之民，言語不通，嗜欲不同。逹其志，通其欲，東方曰寄，南方曰𧰼，西方曰狄鞮，北方曰譯。",
                    "zhushu": "皆俗間之名，依其事𩔖耳。鞮之言知也，今冀部有言狄鞮者。○嗜欲，市志反。寄，京義反。䩤，丁𠔃反。譯，音亦。間，如字，又間厠之間。"
                },
                {
                    "paragraph": "○凡居民，量地以制邑，度地以居民。地邑民居，必參相得也。",
                    "zhushu": "得，猶足也。○度，大洛反。參，七南反。"
                },
                {
                    "paragraph": "無曠土，無游民，食節事時，民咸安其居，樂事勸功，尊君親上，然後興學。",
                    "zhushu": "立小斈。大斈。○咸，行緘反。樂，音岳，又音洛。"
                },
                {
                    "paragraph": "○司徒脩六禮以節民性，明七教以興民德，齊八政以防淫，一道德以同俗，養𦒿老以致孝，恤孤獨以逮不足，上賢以崇德，簡不肖以絀惡。",
                    "zhushu": "司徒，地官卿，掌邦教者。逮，及也。簡，差擇也。○防，本又作坊，音同。恤，辛律反。逮，音代，又大計反。肖，音笑。絀，𠡠律反。"
                },
                {
                    "paragraph": "命郷簡不帥教者以告，",
                    "zhushu": "帥，循也。不循教，謂敖很不孝弟者。司徒使郷簡擇以告者。郷属司徒。○帥，音率。循，音廵。敖，本又作傲，同五報反。狠，胡墾反。弟，大計反，本又作弟。"
                },
                {
                    "paragraph": "𦒿老皆朝于庠，元日習射上功，習郷上齒，大司徒帥國之俊士與執事焉。",
                    "zhushu": "將習礼以化之，使之觀焉。𦒿老，致仕及郷中老賢者。朝，猶㑹也。此庠，謂郷斈也。郷，謂飲酒也。郷礼，春秋射，囯蜡而飲酒養老。○朝，直遥反。庠，音祥。与，音預。蜡，仆詐反。"
                },
                {
                    "paragraph": "不變，命國之右郷簡不帥教者移之左，命國之左郷簡不帥教者移之右，如𥘉禮，",
                    "zhushu": "中年考校，而又不変，使轉徙其居，覬其見新人有所化也。亦復習礼於郷斈，使之觀焉。○覬，音冀。復，音扶又反，下又復、復移、復与同。"
                },
                {
                    "paragraph": "不變，移之郊，如𥘉禮。",
                    "zhushu": "郊，郷界之外者也。稍出逺之。後中年又爲之習礼於郊斈。○爲，于僞反，下爲親、爲其大、亦爲，音同。"
                },
                {
                    "paragraph": "不變，移之遂，如𥘉禮。",
                    "zhushu": "逺郊之外曰遂，遂大夫掌之。又中年復移之使居遂，又爲習礼於遂之斈。"
                },
                {
                    "paragraph": "不變，屏之逺方，終身不齒。",
                    "zhushu": "逺方，九州之外。齒，猶録也。"
                },
                {
                    "paragraph": "命郷論秀士，升之司徒，曰選士。",
                    "zhushu": "移名於司徒也。秀士，郷大夫所考有德行道藝者。○選，宣恋反，下皆同。行，下孟反。"
                },
                {
                    "paragraph": "司徒論選士之秀者而升之學，曰俊士。",
                    "zhushu": "可使習礼者。斈，大斈。"
                },
                {
                    "paragraph": "升於司徒者不征於郷，升於學者不征於司徒，曰造士。",
                    "zhushu": "不征，不給其繇役。造，成也。能習礼則爲成士。○給，音急。偶，本又作繇，音遥。"
                },
                {
                    "paragraph": "樂正崇四術，立四教，",
                    "zhushu": "樂正，樂官之長，掌囯子之教。虞書曰：夔，命汝典樂，教胄子，崇，髙也。髙尚其術以作教也。幼者教之於小斈，長者教之於大斈。尚書傳曰：年十五始入小斈，十八入大斈。○樂，音岳。長，丁丈反，下同。䕫，求龜反。命女，音汝。"
                },
                {
                    "paragraph": "順先王詩、書、禮、樂以造士",
                    "zhushu": "，順此四術而教，以成是士也。"
                },
                {
                    "paragraph": "春、秋教以禮、樂，冬、夏教以詩、書。",
                    "zhushu": "春夏，陽也。詩、樂者声，声亦陽也。秋冬，隂也。書、礼者事，事亦隂也。互言之者，皆以其聲相成。○夏，户嫁反，注及下注夏官同，重意。文王丗子：春夏斈干戈，秋冬斈羽籥。又秋斈礼，冬讀書。"
                },
                {
                    "paragraph": "王大子、王子、羣后之大子、卿大夫元士之適子，國之俊選，皆造焉。",
                    "zhushu": "皆以四術成之。王子，王之庶子也。羣后，公及諸侯。○適，丁歷反，下注同。造，才早反，徐七到反。"
                },
                {
                    "paragraph": "凡入學以齒。",
                    "zhushu": "皆以長幼受斈，不用尊卑。"
                },
                {
                    "paragraph": "將岀學，小胥、大胥、小樂正簡不帥教者，以告于大樂正，大樂正以告于王。",
                    "zhushu": "此所簡者，謂王大子、王子，羣后之大子，卿大夫、元士之適子。大胥、小胥，皆樂官屬也。出斈，謂九年大成，斈止也。○胥，息餘反，又息吕反，下同。"
                },
                {
                    "paragraph": "王命三公、九卿、大夫、元士皆入學。不變，王親視學。",
                    "zhushu": "亦謂使習禮以化之。不變，王又親爲之臨視，重弃賢者子孫。此習禮皆於大學也。"
                },
                {
                    "paragraph": "不變，王三日不舉，",
                    "zhushu": "去食樂，重弃人。○去，丘吕反。重意。玉藻第十二：君不舉。曽子問第七：取婦之家，三日不舉樂。郊特牲十一：昬禮不舉樂。"
                },
                {
                    "paragraph": "屏之逺方，西方曰𣗥，東方曰寄，終身不齒。",
                    "zhushu": "𣗥，當爲僰。僰之言偪，使之偪寄於夷戎，不屏於南北，爲其大逺。○屏，必郢反。𣗥，依注音𤏡，又作僰，蒲北反，偪也。偪，彼力反。大，音太，舊他佐反。"
                },
                {
                    "paragraph": "大樂正論造士之秀者以告于王，而升諸司馬，曰進士。",
                    "zhushu": "移名於司馬，司馬，夏官卿，主邦政者，進士，可進受爵禄也。"
                },
                {
                    "paragraph": "司馬辨論官材，",
                    "zhushu": "辨其論，官其材，觀其所長。○其論，如字，舊力困反。"
                },
                {
                    "paragraph": "論進士之賢者，以告於王，而定其論。",
                    "zhushu": "各署其所長。"
                },
                {
                    "paragraph": "論定然後官之，",
                    "zhushu": "使之試守。"
                },
                {
                    "paragraph": "任官然後爵之，",
                    "zhushu": "命之。○任，而金反，下注同。"
                },
                {
                    "paragraph": "位定然後禄之。大夫廢其事，終身不仕，死以士禮葬之。",
                    "zhushu": "以不任大夫也。重言：位定然後禄之。二上文一。"
                },
                {
                    "paragraph": "有發，則命大司徒教士以車甲。",
                    "zhushu": "乗兵車衣甲之儀。有發，謂有軍師發卒。○衣，於旣反。卒，子忽反。"
                },
                {
                    "paragraph": "凡執技論力，適四方，臝股肱，决射御。",
                    "zhushu": "謂擐衣岀其臂脛，使之射御，决勝負，見勇力。○技，其綺反，本或作伎，後同。臝，本又作，力果反。肱，古弘反。擐，舊音患，今讀冝音宣，依字作。字林云：㩊，摶臂也，先全反。脛，胡定反。見，賢遍反。"
                },
                {
                    "paragraph": "凡執技以事上者，祝、史、射、御、醫、卜及百工。",
                    "zhushu": "言技，謂此七者。"
                },
                {
                    "paragraph": "凡執技以事上者，不貳事，不移官，",
                    "zhushu": "欲專其事，亦爲不德。"
                },
                {
                    "paragraph": "岀郷不與士齒",
                    "zhushu": "。賤也。於其郷中則齒，親親也。"
                },
                {
                    "paragraph": "仕於家者，出郷不與士齒。",
                    "zhushu": "亦賤。"
                },
                {
                    "paragraph": "○司冦正刑明辟，以聽獄訟，",
                    "zhushu": "司冦，秋官卿，掌刑者。辟，罪也。○辟，婢亦反，注同。"
                },
                {
                    "paragraph": "必三刺。",
                    "zhushu": "以求民情，断其獄訟之中，一曰訊群臣，二曰訊群吏，三曰訊萬民。○刺，七智反，殺也。断，丁乱反，下制断、断計同。中，如字，又丁仲反。"
                },
                {
                    "paragraph": "有旨無簡，不聽。",
                    "zhushu": "簡，誠也。有其意無其誠者，不論以爲罪。"
                },
                {
                    "paragraph": "附從輕，",
                    "zhushu": "附，施刑也。求出之，使從輕。"
                },
                {
                    "paragraph": "赦從重。",
                    "zhushu": "雖是罪可重，猶赦之。"
                },
                {
                    "paragraph": "○凡制五刑，必即天論，",
                    "zhushu": "制，断也。即，就也。必即天論，言與天意合。閔子曰：古之道不即人心，即，或爲則，論，或爲倫。○論，音倫，理也。注同。"
                },
                {
                    "paragraph": "郵罰麗於事。",
                    "zhushu": "郵，過也。麗，附也。過人罰人，當各附於其事，不可假他以喜怒。○郵，音尤，俗作郵。麗，郎計反。當，丁郎反。假，古雅反。"
                },
                {
                    "paragraph": "○凡聽五刑之訟，必原父子之親，立君臣之義以權之，",
                    "zhushu": "權，平也。"
                },
                {
                    "paragraph": "意論輕重之序，慎測淺深之量，以别之",
                    "zhushu": "，意，思念也。淺深，謂俱有罪，本心有善惡。○量，徐音亮，後皆同。别，彼列反。"
                },
                {
                    "paragraph": "悉其聦明，致其忠愛以盡之。",
                    "zhushu": "盡其情。"
                },
                {
                    "paragraph": "疑獄，汜與衆共之，衆疑，赦之，必察小大之比以成之。",
                    "zhushu": "小大，猶輕重，巳行，故事日比。○氾，本又作汎，孚劔反。比，必利反，注同，例也。"
                },
                {
                    "paragraph": "○成獄辭，史以獄成告於正，正聽之。",
                    "zhushu": "史，司冦吏也。正，於問郷、師之屬。今漢有正平丞，秦所置。○平，彼命反。"
                },
                {
                    "paragraph": "正以獄成告于大司㓂，大司冦聽之𣗥木之下。",
                    "zhushu": "周禮：郷、師之屬，辨其獄訟，異其死刑之罪而要之，職聽於朝，司冦聽之。朝，王之外朝也。左九𣗥，孤卿大夫位焉。右九𣗥，公、侯、伯、子、男位焉。面三槐，三公位焉。○𣗥，紀力反。要之，於妙反，謂要最，舊一遥反。槐，回、懷二音。"
                },
                {
                    "paragraph": "大司冦以獄之成告於王，主命三公參聽之。",
                    "zhushu": "王使三公復與司冦及正共平之，重刑也。周禮：王欲免之，乃命公㑹其期。"
                },
                {
                    "paragraph": "三公以獄之成告於王，王三又，然後制刑。",
                    "zhushu": "又當作宥。宥，寛也。一宥曰不職。再宥曰過失。三宥曰遺忘。○又義作宥。忘，音妄。重意：文王丗子第八：及三宥，不對。走出。致刑于甸人。"
                },
                {
                    "paragraph": "○凡作刑罰，輕無赦。",
                    "zhushu": "法雖輕，不赦之。爲人易犯。○爲，于僞反。易，以豉反，後易犯同。"
                },
                {
                    "paragraph": "刑者，侀也，侀者，成也。一成而不可變，故君子盡心焉。",
                    "zhushu": "變，更也。○侀，音刑。"
                },
                {
                    "paragraph": "○析言破律，亂名改作，執左道以亂政，殺。",
                    "zhushu": "析言破律，巧賣法令者也。亂名改作，謂變易官與物之名，更造法度，左道，□巫蠱及俗禁。○析，思歷反。亂名，如字，王肅作循名。巧，起教反，又如字。蠱，音古。"
                },
                {
                    "paragraph": "作淫聲、異服、竒技、竒器以疑衆，殺。",
                    "zhushu": "淫声，鄭、衛之屬也。異服，若聚鷸冠、瓊弁也。竒技，竒器，若公輸般請以機□。○鷸，伊必反，徐音述。弁，皮戀反。般，百間反。"
                },
                {
                    "paragraph": "行僞而堅，言僞而辯，學非而愽，順非而澤，以疑衆，殺。",
                    "zhushu": "皆謂虚華捷給，無誠者也。○行，卜孟反。華，户𤓰反，又如字。"
                },
                {
                    "paragraph": "假於鬼神、時日、卜筮以疑衆，殺。",
                    "zhushu": "今時持䘮葬、築盖、嫁取、卜數文書，使是倍禮違制。○日，人一反。"
                },
                {
                    "paragraph": "此四誅者，不以聽。",
                    "zhushu": "爲其爲善大，而辭不可明。"
                },
                {
                    "paragraph": "凡執禁以齊衆，不赦過。",
                    "zhushu": "亦爲人將易犯。"
                },
                {
                    "paragraph": "有圭璧金璋，不粥於市，命服、命車，不粥於市，宗廟之器，不粥於市，犧牲，不粥於市，戎器，不粥於市。",
                    "zhushu": "尊物，非民所冝有。戎器，軍器也。粥，賣也。○璋，之羊反。"
                },
                {
                    "paragraph": "用器不中度，不粥於市。兵車不中度，不粥於市。布帛精麤不中數，幅廣狹不中量，不粥於市。姦色亂正色，不粥於市",
                    "zhushu": "。凡以其不可用也，用器，弓矢、耒耜，飲食器也。度，丈尺也。數，升縷多少。○中，下仲反，下皆同。幅，方服反。耒耜，上力對反，下音似。"
                },
                {
                    "paragraph": "錦文珠玉成器，不粥於市。衣服飲食，不粥於市。",
                    "zhushu": "不示民以奢與貪也。成，猶善也。"
                },
                {
                    "paragraph": "五榖不時，果實未孰，不粥於市。",
                    "zhushu": "物未成，不利人。"
                },
                {
                    "paragraph": "木不中伐，不粥於市",
                    "zhushu": "。伐之非時，不中用。周礼：仲冬斬陽木，仲夏斬隂木。○夏，户嫁反，下春夏同。"
                },
                {
                    "paragraph": "禽獸魚鼈不中殺，不粥於市。",
                    "zhushu": "殺之非時，不中用。月令：季冬始漁。周礼：春献鼈蜃。○蜃，常忍反，雉化爲之。"
                },
                {
                    "paragraph": "關執禁以譏，禁異服，識異言。",
                    "zhushu": "関，竟上門。譏，訶察。○竟，音境。苛，音何，又呼河反，本亦作呵。"
                },
                {
                    "paragraph": "○大史典禮，執簡記，奉諱惡，",
                    "zhushu": "簡記，策，書也。諱，先王名，惡，忌日，若子夘。○惡，烏路反，注同。䇿書，側八反。"
                },
                {
                    "paragraph": "天子齊戒受諌。",
                    "zhushu": "𡻕終，群臣奉𡻕事。諌王當所改爲也。○齊，側皆反，本亦作齋，下皆同。"
                },
                {
                    "paragraph": "司㑹以𡻕之成，質於天子，",
                    "zhushu": "司㑹，冡宰之屬，掌計要者。成，計要也。質，平也，平其計要。○㑹，古外反，注同。"
                },
                {
                    "paragraph": "冡宰齊戒受質。",
                    "zhushu": "賛王受之。"
                },
                {
                    "paragraph": "大樂正、大司冦、市三官以其成從質於天子，",
                    "zhushu": "大樂正，於周宗伯之屬。市，司市也。於周司徒之屬。從，從於司㑹也。"
                },
                {
                    "paragraph": "大司徒、大司馬、大司空齊戒受質。百官各以其成質於三官，大司徒、大司馬、大司空以百官之成質於天子，",
                    "zhushu": "百官，此三官之屬。"
                },
                {
                    "paragraph": "百官齊戒受質。",
                    "zhushu": "受平報也。"
                },
                {
                    "paragraph": "然後休老勞農，",
                    "zhushu": "饗養之。○勞，力報反。"
                },
                {
                    "paragraph": "成𡻕事，",
                    "zhushu": "断計要也。"
                },
                {
                    "paragraph": "制國用。",
                    "zhushu": ""
                },
                {
                    "paragraph": "○凡養老，有虞氏以燕禮，夏后氏以饗禮，殷人以食禮，周人脩而兼用之。",
                    "zhushu": "兼用之。備隂陽也。凡飲，養陽氣；凡食，養隂氣。陽用春夏，隂用秋冬。○食，音嗣，注及下注并下文食之並同。養，如字，徐以尚反，下同。重言自凡養老至唯衰麻爲䘮一段，並重出内則十二篇。"
                },
                {
                    "paragraph": "五十養於郷，六十養於國，七十養於學。逹於諸侯",
                    "zhushu": "。天子、諸侯養老同也。國，國中小學，在王宫之左。學，大學也，在郊。小學在國中，大學在郊，此殷制明矣。"
                },
                {
                    "paragraph": "○八十拜君命，一坐再至，瞽亦如之。九十使人受。",
                    "zhushu": "命，謂君不親饗食，必以其礼致之。○瞽，音古。"
                },
                {
                    "paragraph": "五十異粻，六十宿肉，七十貳膳，八十常珍，九十飲食不離寢，膳飲從於遊可也。",
                    "zhushu": "粻，粮也。貳，副也。遊，謂出入止觀。○粻，陟良反。離，力智反。觀，古乱反。"
                },
                {
                    "paragraph": "六十𡻕制，七十時制，八十月制，九十日脩。唯絞、紟、衾、冐，死而后制。",
                    "zhushu": "絞、紟、衾、冐，一日二日而可爲者。○絞，戸交反。紟，其鴆反。冐，亡報反。"
                },
                {
                    "paragraph": "五十始衰，六十非肉不飽，七十非帛不煖，八十非人不煖，九十雖得人不煖矣。",
                    "zhushu": "煖，温。○煖，乃管反，下同。"
                },
                {
                    "paragraph": "五十杖於家，六十杖於郷，七十杖於國，八十杖於朝，九十者，天子欲有問焉，則就其室，以珍從。",
                    "zhushu": "尊養之。○從，才用反，又如字。"
                },
                {
                    "paragraph": "七十不俟朝，",
                    "zhushu": "大夫士之老者，揖君則退。"
                },
                {
                    "paragraph": "八十月告存，",
                    "zhushu": "毎月致膳。"
                },
                {
                    "paragraph": "九十日有秩。",
                    "zhushu": "秩，常也。有常膳。"
                },
                {
                    "paragraph": "五十不從力政，六十不與服戎，七十不與賔客之事，八十齊䘮之事弗及也。",
                    "zhushu": "力稍衰也。力政，成道之役也。與，及也。八十不齊，則不𥙊也。子代之𥙊，是謂宗子不孤。○與，音預，下及注同。"
                },
                {
                    "paragraph": "五十而爵，",
                    "zhushu": "賢者命爲大夫。"
                },
                {
                    "paragraph": "六十不親學，",
                    "zhushu": "不能備弟子礼。"
                },
                {
                    "paragraph": "七十致政，唯衰麻爲䘮。",
                    "zhushu": "致政，還君事，重言：凡養老，有虞以燕礼，至唯衰麻爲䘮，重見内則十二篇。"
                },
                {
                    "paragraph": "○有虞氏養國老於上庠，養庶老於下庠。夏后氏養國老於東序，養庶老於西序。殷人養國老於右學，養庶老於左學。周人養國老於東膠，養庶老於虞庠。虞庠在國之西郊。",
                    "zhushu": "皆學名也。異者，四代相変耳。或上西，或上東，或貴在國，或貴在郊。上庠、右學，大學也，在西郊。下庠、左學，小學也，在國中王宫之東。東序、東膠，亦大學，在國中王宫之東。西序、虞庠，亦小學也。西序在西郊，周立小學於西郊。膠之言糾也，庠之言養也。周之小學，爲有虞氏之庠制，是以名庠云。其丘郷學亦如之。膠，或作絿。○糾，居黝反，徐居酉反。絿，音求，又音虯。重言：有虞氏養國老於上庠，至下章玄衣而養老，並重出。内則十二篇"
                },
                {
                    "paragraph": "：○有虞氏皇而𥙊，深衣而養老。夏后氏収而𥙊，燕衣而養老。殷人𠳲而𥙊，縞衣而養老。周人冕而𥙊，玄衣而養老。",
                    "zhushu": "皇，冕屬也，畫羽飾焉。凡冕屬，其服皆玄上纁下。有虞氏十三章，周九章，夏、殷未聞。凡養老之服，皆其時与羣臣燕之服。有虞氏質，深衣而巳。夏而改之，尚黒而黒衣裳。殷尚白而縞衣裳。周則兼用之。玄衣素裳，其冠則弁追，章甫，委貌也。諸侯以天子之燕服爲朝服。燕礼曰：燕，朝服，服是服也。王者之後，亦以燕服爲之。魯季康子朝服以縞，僣宋之礼也。天子皮弁，以日視朝也。○䍿，音皇，本又作皇。𠳲，况甫反。縞，古老反，又古報反。纁，許云反。牟，亡侯反。追，丁雷反。重言：有虞氏養國老於上庠，至玄衣而養老二重，見内則十二篇。"
                },
                {
                    "paragraph": "凡三王養老，皆引年。",
                    "zhushu": "巳而引户校年，當行復除也。老人衆多，非賢者不可皆養。○復除，上音福，下如字，又直慮反。"
                },
                {
                    "paragraph": "八十者，一子不從政，九十者，其家不從政。廢疾非人不養者，一人不從政。",
                    "zhushu": "廢，廢於人事。○養，如字，又以尚反。重言：八十者一子不從政，九十者其家不從政，二一見内則十二篇。"
                },
                {
                    "paragraph": "父母之䘮，三年不從政；齊衰、大功之䘮，三月不從政。將徙於諸侯，三月不從政；自諸侯來徙家，期不從政。",
                    "zhushu": "自，從也。○期音基。"
                },
                {
                    "paragraph": "○少而無父者謂之孤，老而無子者謂之獨，老而無妻者謂之矜，老而無夫者謂之寡。此四者，天民之窮而無告者也，皆有常餼。",
                    "zhushu": "餼，廪也。○少，詩照反，下注少者同。○矜，本又作鰥，同古頑反。廪，兵品反。"
                },
                {
                    "paragraph": "○瘖、聾、跛、躃、斷者、侏儒，百工各以其器食之。",
                    "zhushu": "断，謂支莭絶也。侏儒，短人也。器，能也。○瘖，於金反，啞也。聾，力東反。跛，彼我反。躄，必亦反，兩足不能行也。侏音朱。"
                },
                {
                    "paragraph": "○道路，男子由右，婦人由左，車從中央。",
                    "zhushu": "道有三塗，逺，别也。○别，彼列反，下文并注同。重言：内則，男子由右，女子由左。"
                },
                {
                    "paragraph": "父之齒隨行，兄之齒鴈行，朋友不相踰。",
                    "zhushu": "廣，敬也。謂於塗中。○行，如字，一音户剛反，下鴈行同。"
                },
                {
                    "paragraph": "輕任并，重任分，斑白者不提挈。",
                    "zhushu": "皆謂以與少者。雜色日斑。○并，必性反，本又作併。提，音啼。契，本亦作挈，苦結反。○重言：𥙊義二十四：斑白者不以任。"
                },
                {
                    "paragraph": "君子𦒿老不徒行，庶人𦒿老不徒食。",
                    "zhushu": "徒，猶空也。○重言：庶人𦒿老不徒食，二内則一。"
                },
                {
                    "paragraph": "○大夫𥙊器不假。𥙊器未成，不造燕器。",
                    "zhushu": "造，爲也。"
                },
                {
                    "paragraph": "○方一里者，爲田九百畒",
                    "zhushu": "。一里，方三百歩。"
                },
                {
                    "paragraph": "方七里者，爲方一里者百，爲田九萬畒。方百里者，爲方十里者百，爲田九十億畒；",
                    "zhushu": "億，今十萬。○億，於力反。"
                },
                {
                    "paragraph": "方千里者，爲方百里者百，爲田九萬億畒。",
                    "zhushu": "萬億，今萬萬也。"
                },
                {
                    "paragraph": "○自𢘆山至於南河，千里而近；",
                    "zhushu": "冀州域。"
                },
                {
                    "paragraph": "自南河至於江，千里而近；",
                    "zhushu": "豫州域"
                },
                {
                    "paragraph": "。自江至於衡山，千里而遥；",
                    "zhushu": "荆州域。"
                },
                {
                    "paragraph": "自東河至於東海，千里而遥；",
                    "zhushu": "徐州域。"
                },
                {
                    "paragraph": "自東河至於西河，千里而近；",
                    "zhushu": "亦冀州域。"
                },
                {
                    "paragraph": "自西河至於流沙，千里而遥。",
                    "zhushu": "雍，州域。○雍，於用反。"
                },
                {
                    "paragraph": "西不盡流沙，南不盡衡山，東不盡東海，北不盡𢘆山，凡四海之内，斷長𥙷短，方三千里，爲田八十萬億一萬億畒。",
                    "zhushu": "九州之大計。○断，音短。"
                },
                {
                    "paragraph": "方百里者，爲田九十億畒，山陵、林麓、川澤、溝瀆、城郭、宫室、塗巷，三分去一，其餘六十億畒。",
                    "zhushu": "以一大國爲率，其餘所以授民也。山足曰麓。○去，𦍑吕反。率，音律，又音𩔖。"
                },
                {
                    "paragraph": "○古者以周尺八尺爲歩，今以周尺六尺四寸爲歩。古者百畒，當今東田百四十六畒三十歩。古者百里，當今百二十一里六十歩四尺二寸二分。",
                    "zhushu": "周尺之数，未詳聞也。按礼制，周猶以十寸爲尺，盖六國時多変乱法度，或言周尺八寸，則歩更爲八八六十四寸。以此計之，古者百畒，當今百五十六畒二十五歩。古者百里，當今百二十五里。"
                },
                {
                    "paragraph": "○方千里者，爲方百里者百，封方百里者三十國，其餘方百里者七十。又封方七十里者六十，爲方百里者二十九，方十里者四十，其餘方百里者四十，方十里者六十。又封方五十里者百二十，爲方百里者三十，其餘方百里者十，方十里者六十。名山大澤不以封，其餘以爲附庸、間田。諸侯之有功者，取於間田以禄之，其有削地者，歸之間田。",
                    "zhushu": "重意：封方百里者三十國，篇首云：州建百里之國三十。○又封方七十里者六十，篇首云：七十里之國六十。○又封方五十里者百二十，篇首五十里之國百有二十，重言：名山大澤不以封，其餘以爲附庸間田。二重出篇首。"
                },
                {
                    "paragraph": "○天子之縣内，方千里者，爲方百里者百。封方百里者九，其餘方百里者九十一。又封方七十里者二十一，爲方百里者十，方十里者二十九，其餘方百里者八十，方十里者七十一。又封方五十里者六十三，爲方百里者十五，方十里者七十五，其餘方百里者六十四，方十里者九十六。",
                    "zhushu": "重言：天子之縣内，封方百里者九，又封方七十里者二十一，又封方五十里者六十三，並重見篇首，但無又封字。"
                },
                {
                    "paragraph": "○諸侯之下士禄食九人，中士食十八人，上士食三十六人。下大夫食七十二人，卿食二百八十八人，君食二千八百八十人。次國之卿食二百一十六人，君食二千一百六十人。小國之卿食百四十四人，君食千四百四十人。次國之卿命於其君者，如小國之卿。天子之大夫爲三監，監於諸侯之國者，其禄視諸侯之卿，其爵視次國之君，其禄取之於方伯之地。○方伯爲朝天子，皆有湯沭之邑於天子之縣内，視元士。",
                    "zhushu": "給齊戒，自㓗清之用。浴用湯，沐用潘。○間田，音閑，下同。禄食，音嗣，又如字，下皆同。爲朝，于僞反。清，如字，徐才性反。潘，芳𡊮反，米汁也。重意：天子之大夫爲三監，監於諸侯之國，篇首天子使其大夫爲三監，監於方伯之國。"
                },
                {
                    "paragraph": "○諸侯丗子丗國，",
                    "zhushu": "象賢也。"
                },
                {
                    "paragraph": "大夫不丗爵。使以德，爵以功。",
                    "zhushu": "謂縣内及列國諸侯爲天子大夫者。不丗爵而丗禄，辟賢也。○辟，音避。"
                },
                {
                    "paragraph": "未賜爵，視天子之元士，以君其國。",
                    "zhushu": "列國及縣内之國也。"
                },
                {
                    "paragraph": "○諸侯之大夫，不丗爵禄。",
                    "zhushu": ""
                },
                {
                    "paragraph": "○六禮：冠、昏、䘮、𥙊、郷、相見。",
                    "zhushu": "郷，郷飲酒、郷射。○冠，古乱反。"
                },
                {
                    "paragraph": "○七教：父子、兄弟、夫婦、君臣、長幼、朋友、賔客。○八政：飲食、衣服、事爲、異别、度、量、數、制。",
                    "zhushu": "飲食爲上，衣服次之。事爲，謂百工技藝也。異别，五方用器不同也。度，丈尺也。量，斗斛也。数，百十也。制，布帛幅廣狹也。○長，丁丈反。斛，洪谷反。幅，芳服反。狹，户甲反。"
                }
            ]
        },
        {
            "name": "月令第六",
            "paragraphs": [
                {
                    "paragraph": "月令第六",
                    "zhushu": "○陸曰：此是吕氏春秋十二紀之首，後人删合爲此記。蔡伯喈王粛云：周公所作。",
                    "type": 1
                },
                {
                    "paragraph": "孟春之月，日在營室，昏參中，旦尾中。",
                    "zhushu": "孟，長也。日月之行，一𡻕十二㑹，聖王因其㑹而分之，以爲大数焉。觀斗所建，命其四時。此云孟春者，日月㑹於諏訾，而斗建寅之辰也。凡記昏明中星者，爲人君南靣而聽天下，視時候以授民事。○參，所林反。中如字，徐丁仲反，後放此。長，丁丈反。諏，足俱反，又足侯反，本又作娵，同。訾，子斯反。爲人，于僞反。"
                },
                {
                    "paragraph": "其日甲乙。",
                    "zhushu": "乙之言軋也。日之行春，東從靑道，發生萬物，月爲之佐，時与物皆解孚甲，自抽軋而出，因以爲日名焉。乙不爲月名者，君統臣功也。○軋，乙八反。孚，音敷。"
                },
                {
                    "paragraph": "其帝大皡，其神句芒。",
                    "zhushu": "此蒼精之君，木官之臣，自古以來，著德立功者也。大皡，宓戯氏。句芒、少皡氏之子，曰重，爲木官。○大皡，上音太，後文及註大簇、大史、大寢、大室、大微、大廟、大祝、大尉、大宰皆同。皡亦作昊，胡老反。大昊，宓戯也。句芒，古侯反，下音亡。句芒，木正也。少皡之子曰重爲之。後句芒皆放此。宓戲，音密，又音服。戯又作虧，亦作犧，又作羲，同許冝反。重，直龍反。"
                },
                {
                    "paragraph": "其蟲鱗。",
                    "zhushu": "象物孚甲將解。鱗，龍蛇之属。"
                },
                {
                    "paragraph": "其音角，",
                    "zhushu": "謂樂器之声也。三分羽益一以生角，角数六十四，属木者，以其淸濁，中民象也。春氣和則角声調。樂記曰：角乱則憂，其民怨。凡声尊卑，取象五行，数多者濁，数少者淸。大不過宫，細不過羽。"
                },
                {
                    "paragraph": "律中大蔟。",
                    "zhushu": "律，候氣之管，以銅爲之。中，猶應也。孟春氣至，則大蔟之律應。應謂吹灰也。大蔟者，林鍾之所生，三分益一，律長八寸。凡律空圍九分。周語曰：大蔟所以金奏，賛陽出滯。○律中，丁仲反，後放此。凡如此之例，十二月文，注皆可以類求之。蔟，七豆反，奏也。應，應對之應，下皆放此。長，直亮反，又如字，後皆放此。律空，徐音孔。"
                },
                {
                    "paragraph": "其數八。",
                    "zhushu": "數者，五行佐天地生物成物之次也。易曰：天一地二，天三地四，天五地六，天七地八，天九地十。而五行自水始，火次之，木次之，金次之，土爲後。木生数三，成数八，但言八者，㪯其成数。"
                },
                {
                    "paragraph": "其味酸，其𦤀羶。",
                    "zhushu": "木之𦤀味也。凡酸、羶者皆属焉。○羶，失然反。"
                },
                {
                    "paragraph": "其祀户，𥙊先脾。",
                    "zhushu": "春陽氣出，祀之於户。内，陽也。祀之先𥙊脾者，春爲陽中，於藏直脾，脾爲尊。凡𥙊五祀於廟，用特牲。有主有尸，皆先設席于奥。祀尸之礼，南靣設主于戸内之西，乃制脾及腎爲爼，奠于主北。又設盛于爼西，𥙊黍稷、𥙊肉、𥙊醴，皆三。𥙊肉，脾一，腎再。旣𥙊徹之，更陳鼎爼，設饌于筵前。迎尸，畧如𥙊宗廟之儀。○脾，婢支反。藏，才泿反，後放此。直，丈吏反，又如字，下宿直同，後放此。奥，烏報反。腎，時忍反。○重言：其日甲乙至，𥙊先脾三，重見仲春、季春，除律中大蔟一句。"
                },
                {
                    "paragraph": "○東風解凍，蟄蟲始振，魚上氷，獺𥙊魚，鴻鴈來。",
                    "zhushu": "皆記時候也。振，動也。夏小正：正月啓蟄，魚陟負氷。漢始亦以驚蟄爲正月中。此時魚肥美，獺將食之，先以𥙊也。鴈自南方來，將北反其居。今月令鴻皆爲候。○東，東送反。蟄，直立反。上，時掌反，下注以上同。獺，它逹反，又他瞎反。重言：獺𥙊魚二，前見王制第四。○鴻鴈來二，仲秋一；季秋：鴻鴈來賔。"
                },
                {
                    "paragraph": "○天子居靑陽左个，乗鸞路，駕倉龍，載靑旂，衣青衣，服倉玉，食麥與羊，其器䟽以逹。",
                    "zhushu": "皆所以順時氣也。靑陽左个，大寢東堂北偏。鵉路。有虞氏之車，有鵉和之莭，而飾之以靑，取其名耳。春言鵉，冬夏言色，互文。馬八尺以上爲龍。凡所服玉，謂冠飾及所珮者之珩璜也。麥實有孚甲，属木。羊，火畜也。時尚寒，食之以安性也。器䟽者，刻𨩐之象，物當貫土而出也。凡此車馬衣服，皆所取於殷時而有変焉，非周制也。周礼朝祀、戎獵，車服各以其事，不以四時爲異。又玉藻曰：天子龍衮以𥙊，玄端而朝日，皮弁以日視朝。与此皆殊。○个，古賀反，後放此。鵉，力官反。路，本又作輅。載，音戴，後放此。旂，巨機反，後放此。衣靑，於既反，後放此，下注衣甲、保猶衣同。𦈯，本又作器，同。冬夏，此卷内可以意求之。璜音黄。畜，許六反。貫，古乱反。朝，直遥反，下文注同。卷，本又作衮，古本反。玄端音冕。重言：乗鵉路至，其噐䟽以逹三，後見仲春、季春。重意：其器䟽以逹。夏令，其器髙以粗。中央，其器圜以閎。秋，其器廉以深。冬，其器閎以奄。"
                },
                {
                    "paragraph": "○是月也，以立春。先立春三日，大史謁之天子曰：某日立春，盛德在木。天子乃齊。",
                    "zhushu": "太史，礼官之属，掌正𡻕年以序事。謁，告也。○先，悉薦反。斉，側皆反，本亦作斎，卷内放此。○重言：是月也五十八，互見本篇。○大史謁之天子曰：天子乃斉四，後見孟夏、孟秋、孟冬。重意：盛德在木，夏盛徳在火，中央盛德在土，秋盛德在金，冬盛德在水。"
                },
                {
                    "paragraph": "○立春之日，天子親帥三公、九卿、諸侯、大夫以迎春於東郊。還反，賞公卿、諸侯、大夫於朝。",
                    "zhushu": "迎春𥙊倉，帝霊威仰於東郊之兆也。王居明堂礼曰：出十五里迎𡻕，盖殷礼也。周近郊五十里。賞謂有功徳者，有以𩔰賜之也。朝，大寢門外。○還，音旋，後放此。重言：天子親帥三公、九卿、諸侯、大夫四，孟夏、孟秋、孟冬一，惟冬、夏无諸侯字。○還反四，後見孟夏、孟秋、孟冬。"
                },
                {
                    "paragraph": "○命相布德和令，行慶施惠，下及兆民，",
                    "zhushu": "相，謂三公相王之事也。德，謂善教也。令，謂時禁也。慶，謂休其善也。惠，謂恤其不足也。天子曰兆民。○相，息亮反，注同，下善相并注放此。施如字，又始䜴反。休，詳収、許蚪二反，美也。"
                },
                {
                    "paragraph": "慶賜遂行，毋有不當。",
                    "zhushu": "遂，猶逹也。言使當得者皆得，得者无非其人。○毋音无，本亦作無，下同。當，丁浪反。重言：慶賜遂行三，後見孟夏。"
                },
                {
                    "paragraph": "○乃命大史，守典奉法，司天日月星辰之行，宿離不貸，毋失經紀，以𥘉爲常。",
                    "zhushu": "典，六典，法，八法也。离讀如𠐚偶之𠐚。宿𠐚，謂其属馮相氏、保章氏，掌天文者，相与宿偶，當審𠋫伺，不得過差也。經紀，謂天文進退度数。○宿，息六反，徐音秀。离，依注音𠐚，吕計反，偶也。貸，吐得反，徐音二。馮音慿。相，息亮反，又如字。伺音司，又息似反。"
                },
                {
                    "paragraph": "○是月也，天子乃以元日祈榖于上帝。",
                    "zhushu": "謂以上辛郊𥙊天也。春秋傳曰：夫郊祀后稷，以祈農事，是故啓蟄而郊，郊而後耕。上帝，太微之帝也。"
                },
                {
                    "paragraph": "乃擇元辰，天子親載耒耜，措之于參保介之御間，帥三公、九卿、諸侯、大夫躬耕帝籍。天子三推，三公五推，卿、諸侯九推。",
                    "zhushu": "元辰，盖郊後吉辰也。耒，耜之上曲也。保介，車右也。置耒於車右与御者之間，明巳勸農，非農者也。人君之車，必使勇士衣甲居右而參乗，備非常也。保，猶衣也。介，甲也。帝藉，爲天神借民力所治之田也。○耒，力對反，字林云：耕曲木，垂所作，力佳反，又力水反。耜音似。措，七故反，置也。介音界，注同。藉，在亦反，說文作藉千畒。推，出佳反，又吐回反，下同。推，謂伐也。乗，繩證反。爲，于僞反，下爲仲春、爲傷、爲死氣皆同。"
                },
                {
                    "paragraph": "反，執爵于大寢，三公、九卿、諸侯、大夫皆御，命曰勞酒。",
                    "zhushu": "旣耕而宴飲，以勞群臣也。大寢、路寢。御，侍也。○勞，力報反，注同。"
                },
                {
                    "paragraph": "○是月也，天氣下降，地氣上騰，天地和同，草木萌動。",
                    "zhushu": "此陽氣蒸逹，可耕之候也。農書曰：土上冒橛，陳根可拔，耕者急發。○上，時掌反，注土上同。萌，莫耕反。蒸音證，又之烝反。冐，莫報反，覆也。厥，求月反，重意：天氣下降，地氣上騰。孟冬天氣上騰，地氣下降。"
                },
                {
                    "paragraph": "王命布農事，命田舎東郊，皆脩封疆，審端經術，",
                    "zhushu": "田，謂田畯，王農之官也。舎東郊，順時氣而居，以命其事也。封疆，田首之分職。術，周礼作遂。夫間有遂，遂上有徑。遂，小溝也，歩道曰徑。今尚書曰分命羲仲，宅嵎夷也。○疆，居良反，注皆同。經術，古定反，注同。術，依注音遂。畯音俊。分，扶問反。嵎音愚。"
                },
                {
                    "paragraph": "善相丘陵、阪險、原隰土地所冝，五榖所殖，以教道民，必躬親之。",
                    "zhushu": "相，視也。○阪險，上音反，又蒲版反，下許撿反。道音導。"
                },
                {
                    "paragraph": "田事旣飭，先定凖直，農乃不惑。",
                    "zhushu": "說所以命田舎東郊之意也。凖直，謂封疆徑遂也。夏小正曰：農率均田。○飭，音勑。率，所𩔖反，謂田正。"
                },
                {
                    "paragraph": "○是月也，命樂正入學習舞，",
                    "zhushu": "爲仲春將釋菜。重意：仲春上丁，命樂正習舞。釋菜：○仲丁，又命樂正入斈習舞。季秋：上丁，命樂正入斈習吹。"
                },
                {
                    "paragraph": "乃脩𥙊典，",
                    "zhushu": "重𥙊礼，𡻕始省録。"
                },
                {
                    "paragraph": "命祀山林川澤，犧牲母用牝。",
                    "zhushu": "爲傷妊生之𩔖。○牝，頻忍反。妊，而林反，又而鴆反。"
                },
                {
                    "paragraph": "○禁止伐木。",
                    "zhushu": "盛德所在。"
                },
                {
                    "paragraph": "母覆巢，母殺孩蟲，胎天飛鳥，母麛，母𡖉。",
                    "zhushu": "爲傷萌㓜之𩔖。○覆，芳服反。孩，户哀反。胎，吐來反。夭，烏老反。麛音迷。𡖉，力管反。重意：母覆巢至母𡖉。王制：不弭，不殺胎，不𡖉疾夭，不覆巢。"
                },
                {
                    "paragraph": "母聚大衆，母置城郭，",
                    "zhushu": "爲妨農之始。"
                },
                {
                    "paragraph": "掩骼埋胔。",
                    "zhushu": "謂死氣逆生也。骨枯曰骼，肉腐曰胔。○骼，江百反。胔，才賜反，蔡云：露骨曰骼，有肉曰胔。胔亦作𩨨。腐，扶矩反。"
                },
                {
                    "paragraph": "○是月也，不可以稱兵，稱兵必天殃，",
                    "zhushu": "逆生氣。"
                },
                {
                    "paragraph": "兵戎不起，不可從我始。",
                    "zhushu": "爲客不利，主人則可。"
                },
                {
                    "paragraph": "母變天之道，",
                    "zhushu": "以隂政犯陽。"
                },
                {
                    "paragraph": "母絶地之理，",
                    "zhushu": "易剛柔之冝。"
                },
                {
                    "paragraph": "毋亂人之紀。",
                    "zhushu": "仁之時而㪯義事。"
                },
                {
                    "paragraph": "○孟春行夏令，則雨水不時肥，",
                    "zhushu": "之氣乗之也。四於消息爲乾，"
                },
                {
                    "paragraph": "草木蚤落，",
                    "zhushu": "生日促。○蚤音早，重意：仲夏、王制：草木零落。孟夏，草木蚤枯。"
                },
                {
                    "paragraph": "國時有恐。",
                    "zhushu": "以火訛相驚。○恐，丘勇反，重意：季春，囯有大恐。仲秋，國乃有恐。"
                },
                {
                    "paragraph": "行秋令，則民大疫，",
                    "zhushu": "申之氣，乗之也。七月始殺。○疫，音役。"
                },
                {
                    "paragraph": "猋風暴雨揔至，",
                    "zhushu": "正月，宿直尾箕。箕好風，其氣逆也。回風爲猋。○猋，必遥反，徐方遥反，本又作飄。宿音秀。好，呼報反。"
                },
                {
                    "paragraph": "藜莠蓬蒿並興。",
                    "zhushu": "生氣乱，𢙣物茂。○藜，力弓反。莠音酉。"
                },
                {
                    "paragraph": "行冬令，則水潦爲敗，雪霜大摯，首種不入。",
                    "zhushu": "亥之氣乗之也。舊說首種謂稷。○潦，音老。摯音至，蔡云：傷折。種，章勇反，蔡云：宿麥。"
                },
                {
                    "paragraph": "仲春之月，日在奎，昏弧中，旦建星中。",
                    "zhushu": "仲，中也。仲春者，日月㑹於降娄，而斗建卯之辰也。弧在輿鬼南，建星在斗上。○奎，若圭反。弧音胡。降，尸江反。重意：旦建星中，孟秋昏建星中。"
                },
                {
                    "paragraph": "其日甲乙，其帝大皡，其神句芒，其蟲鱗，其音角，律中夾鍾，其數八，其味酸，其臭羶，其祀户，𥙊先脾。",
                    "zhushu": "夾鍾者，夷則之所生，三分益一，律長七寸二千一百八十七分寸之千七十五。仲春氣至，則夾鍾之律應。周語曰：夾鍾出四𥐙之細。○夾，古洽反，一音頰。𥐙，去逆反。"
                },
                {
                    "paragraph": "始雨水，桃始華，倉庚鳴，鷹化爲鳩。",
                    "zhushu": "皆記時候也。倉庚，驪黄也。鳩，搏榖也。漢始以雨水爲二月節。○倉庚，並如字，本或加鳥，非。○驪，力知反。摶音博。重意：鷹化爲鳩。王制：鳩化爲鷹。"
                },
                {
                    "paragraph": "○天子居靑陽大廟，乗鸞路，駕倉龍，載青旂，衣靑衣，服倉玉，食麥與羊，其器䟽以逹。",
                    "zhushu": "青陽大廟，東堂當大室。"
                },
                {
                    "paragraph": "○是月也，安萌牙，養㓜少，存諸孤。",
                    "zhushu": "助生氣也。○少，詩召反。"
                },
                {
                    "paragraph": "擇元日，命民社。",
                    "zhushu": "社，后土也，使民祀焉，神其農業也。祀社日用甲。"
                },
                {
                    "paragraph": "命有司，省囹圄，去桎梏，母肆掠，止獄訟。",
                    "zhushu": "順，陽寛也。省，減也。囹圄，所以禁守繫者，若今别獄矣。桎梏，今械也。在手曰梏，在足曰桎。肆，謂死刑，暴尸也。周礼曰：肆之三日。掠，謂捶治人。○省，所省反，注同，徐所幸反。囹音零。圄，魚吕反。囹圄，今之獄。去，羌吕反。桎音質，今之械也。梏，古毒反，今之杻也。掠音亮，考捶。械，戸戒反。暴，歩卜反。捶，之蘂反。重言：命有司，季春、仲夏、孟秋各一，仲秋二，季秋、孟冬一，仲冬二，季冬一。"
                },
                {
                    "paragraph": "是月也，玄鳥至。至之日，以大牢祠于髙禖，天子親往，",
                    "zhushu": "玄鳥，燕也。燕以施生時來，巢人堂宇而孚乳，嫁娶之象也。媒氏之官以爲𠋫。髙辛氏之丗，玄鳥遺𡖉，娀簡吞之而生契，後王以爲媒官，嘉祥而立其祠焉。変媒言禖，神之也。○禖音梅。施，始䜴反。孚乳，上如字，一音方付反，下而樹反，季春同。娀簡，夙中反。簡狄，有戎氏女。契，息列反。重意:元鳥至，仲秋，元鳥帰。"
                },
                {
                    "paragraph": "后妃帥九嬪御，",
                    "zhushu": "御，謂從往侍祠。周礼：天子有夫人，有嬪，有丗婦，有女御。獨云帥九嬪，㪯中言也。○嬪，皮人反。從，才用反。"
                },
                {
                    "paragraph": "乃禮天子所御，帶以弓韣，授以弓矢，于髙禖之前。",
                    "zhushu": "天子所御，謂今有娠者。於祠，大祝酌酒，飲於髙禖之庭，以神惠顯之也。帶以弓韣，授以弓矢，求男之祥也。王居明堂礼曰：帶以弓韣，礼之禖下，其子必得天材。○韣，大木反，弓衣。娠音身，一音震，謂懷妊。"
                },
                {
                    "paragraph": "○是月也，日夜分，雷乃發聲，始電，蟄蟲咸動，啓户始出。",
                    "zhushu": "又記時候。發，猶出也。○電，大練反。重言：日夜分四，下文一，仲秋二。○雷乃發声二，仲冬  。又下文雷將發声，仲秋雷乃収声。"
                },
                {
                    "paragraph": "○先雷三日，奮木鐸以令兆民曰：雷將發聲，有不戒其容止者，生子不備，必有凶災。",
                    "zhushu": "主戒婦人有娠者也。容止，猶動静。○先，悉薦反。奮，方問反。鐸，大各反。"
                },
                {
                    "paragraph": "日夜分，則同度量，鈞衡石，角斗甬，正權槪。",
                    "zhushu": "因晝夜等而平，當平也。同角、正，皆謂平之也。丈尺曰度，斗斛曰量，三十斤曰鈞，稱上曰衡，百二十斤曰石。甬，今斛也。稱鍾曰權。槪，平斗斛者。○度量，上音杜，下音亮，注同。甬音勇。權槪，古代反。稱，尺證反，下同。錘，丈僞反，又丈爲反。○重言：則同度、量、角、斗、甬一，仲秋一。重意：鈞衡石，仲秋：平權衡，正鈞石。"
                },
                {
                    "paragraph": "是月也，耕者少舎，乃脩闔扇，寢廟畢備，",
                    "zhushu": "舎，猶止也。因蟄蟲啓户，耕事少間，而治門户也。用木曰闔，用竹𥯤曰扇。畢，猶皆也。凡庿前曰廟，後曰寢。○闔，户臘反。間，音閑。"
                },
                {
                    "paragraph": "母作大事，以妨農之事。",
                    "zhushu": "大事，兵役之属。重意：毋作太事，仲秋：凡㪯大事。"
                },
                {
                    "paragraph": "是月也，母竭川澤，母漉陂池，母焚山林。",
                    "zhushu": "順陽養物也。畜水曰陂，穿地通水曰池。○鹿音鹿，竭也。陂池，彼冝反。尚書傳云：澤慞曰陂，停水曰池。畜，勑六反。"
                },
                {
                    "paragraph": "○天子乃鮮羔開水，先薦寢廟。",
                    "zhushu": "鮮，當爲献，声之誤也。献羔，謂𥙊司寒也。𥙊司寒而出氷，薦於宗庿，乃後賦之。春秋傳曰：古者日在比陸而藏永，西陸朝覿而出之。其藏氷也，深山窮谷，固隂沍寒，於是乎取之。其出之也，朝之禄位，賔食䘮𥙊，於是乎用之。其藏之也，黒牡秬黍，以饗司寒。其出之也，梆弧棘矢，以除其災。其出入也，時食内之禄，水皆与焉。大夫命婦，䘮浴用氷，𥙊寒而藏之，献羔而啓之，公始用之，火出而畢賦。自命夫命婦至于老疾，無不受氷。○鮮，依注音献。覿，大歷反。沍，户故反。朝，直遥反。租音巨。與音預。𥙊寒，本或作𥙊司寒，按左氏傳無司字。○重言：先薦寢庿七，孟夏、仲夏、孟秋、仲秋、季秋、季冬各一。"
                },
                {
                    "paragraph": "上丁，命樂正習舞釋菜，",
                    "zhushu": "樂正，樂官之長也。命習舞者，順萬物始出地鼔舞也。將舞，必釋菜於先師以礼之。夏小正曰：丁亥，萬舞入學。○長，丁丈反。重意：命樂正，詳見孟春。"
                },
                {
                    "paragraph": "天子乃帥三公、九卿、諸侯、大夫親往視之。",
                    "zhushu": "順時逹物也。重言：天子乃帥三公、九卿、諸侯、大夫親往視之二，季春一。"
                },
                {
                    "paragraph": "仲丁，又命樂正入學習樂。",
                    "zhushu": "爲季春將習合樂也。習樂者，習歌與八音。○中丁，音仲，本亦作仲。爲，于僞反，下注同。"
                },
                {
                    "paragraph": "○是月也，祀不用犠牲，用圭璧，更皮幣。",
                    "zhushu": "爲季春將選而合牗之也。更，猶易也。當祀者，古以玉帛而巳。"
                },
                {
                    "paragraph": "○仲春行秋令，則其國大水，寒氣揔至，",
                    "zhushu": "酉之氣乗之也。八月宿直昂畢，畢好雨。○好，呼報反。"
                },
                {
                    "paragraph": "冦戎來征。",
                    "zhushu": "金氣動也。畢，又爲邊兵。"
                },
                {
                    "paragraph": "行冬令，則陽氣不勝，麥乃不熟，",
                    "zhushu": "子之氣乗之也。十一月爲大隂。○大，音㤗。"
                },
                {
                    "paragraph": "民多相掠。",
                    "zhushu": "隂，奸衆也。"
                },
                {
                    "paragraph": "行夏令，則國乃大旱，煖氣早來，",
                    "zhushu": "午之氣乗之也。○煖，乃緩反，又音暄。"
                },
                {
                    "paragraph": "蟲螟爲害。",
                    "zhushu": "暑氣所生，爲災害也。○螟，音亡丁反，爾雅云：食苗心螟。"
                },
                {
                    "paragraph": "季春之月，日在胃，昏七星中，旦牽牛中。",
                    "zhushu": "季，少也。季春者，日月㑹於大梁，而斗建辰之辰。○胃音謂。少，詩召反。重意：昏七星中，孟冬：旦七星中。旦牽牛中，仲秋：昏牽牛中。"
                },
                {
                    "paragraph": "其日甲乙，其帝大皡，其神句芒，其蟲鱗，其音角，律中姑洗，其數八，其味酸，其臭羶，其祀户，𥙊先脾。",
                    "zhushu": "姑洗者，南宫之所生也。三分益一，律長七寸九分寸之一。季春氣至，則姑洗之律應。周語曰：姑洗，所以脩絜百物，考神納賔。○洗，素典反。"
                },
                {
                    "paragraph": "○桐始華，田䑕化爲鴽，虹始見，萍始生。",
                    "zhushu": "皆記時候也。鴽母無。螮蝀謂之虹。蓱，萍也，其大者曰蘋。○鴽音如，母無也。蔡云：鶉䳺之属。虹音紅，又音絳，螮蝀也。見，賢遍反。蓱，步丁反，水上浮萍也。母無，上音牟，又如字。蝃，本作螮，丁計反，亦作𧋍，同。蝀，本亦作東，同丁孔反。萍音平。蘋，毗人反。重意：虹始見，孟螽：藏不見。"
                },
                {
                    "paragraph": "○天子居青陽右个，乗鸞路，駕倉龍，載青旂，衣青衣，服倉玉，食麥與羊，其器䟽以逹。",
                    "zhushu": "青陽右个，東堂南偏。"
                },
                {
                    "paragraph": "○是月也，天子乃薦鞠衣于先帝。",
                    "zhushu": "爲將蠢求福祥之助也。鞠衣，黃桑之服，先帝大皡之属。○鞠，居六反，如菊華也。又去六反，如麯塵。爲，于僞反，下文乃爲、註爲鳥同。"
                },
                {
                    "paragraph": "命舟牧覆舟，五覆五反，乃告舟備具于天子焉，",
                    "zhushu": "舟牧，主舟之官也。覆，反舟者，備傾漏也。○覆，芳服反，下及注同。"
                },
                {
                    "paragraph": "天子始乗舟。薦鮪于寢廟，",
                    "zhushu": "進時美物。鮪，于軌反。"
                },
                {
                    "paragraph": "乃爲麥祈實。",
                    "zhushu": "於含秀，求其成也。不言所祈，承寢庿可知。"
                },
                {
                    "paragraph": "○是月也，生氣方盛，陽氣發泄，句者畢出，萌者盡逹。不可以内。",
                    "zhushu": "時可宣出，不可収歛也。句，屈生者，芒而直曰萌。○泄，自列反。句，古侯反。"
                },
                {
                    "paragraph": "天子布德行惠，命有司發倉廪，賜貧窮，振乏絶，",
                    "zhushu": "振，猶救也。○廪，力甚反。"
                },
                {
                    "paragraph": "開府庫，出幣帛，周天下，勉諸侯，聘名士，禮賢者。",
                    "zhushu": "周，謂給不足也。勉，猶勸也。聘，問也。名士，不仕者。"
                },
                {
                    "paragraph": "○是月也，命司空曰：時雨將降，下水上騰，循行國邑，周視原野，修利隄防，道逹溝瀆，開通道路，毋有障塞。",
                    "zhushu": "廣平曰原，國也，邑也，平野也。溝瀆与道路皆不得不通，所以除水潦，便民事也。古者溝上有路。○上，時掌反，下注以上同。行，下孟反。隄，丁𠔃反。防音房。道音導。障，之亮反，又音章。便，婢靣反。"
                },
                {
                    "paragraph": "○田獵罝罘、羅罔、畢翳，餧獸之藥，毋出九門。",
                    "zhushu": "爲鳥獸方孚乳傷之，逆天時也。獸罟曰罝罘，鳥𦊙曰羅罔，小而柄長，謂之畢翳，射者所以自隱也。凡諸罟及毒藥，禁其出九門，明其常有時不得用耳。天子九門者，路門也，應門也，雉門也，庫門也，皇門也，城門也，近郊門也。逺郊門也，関門也。今月令無罘翳，爲弋也。○罝，子斜反。罘音浮。翳，於計反。餧，於僞反。罟音古。弋，羊睟反。"
                },
                {
                    "paragraph": "○是月也，命野虞無伐桑柘。",
                    "zhushu": "愛蠶食也。野虞，謂主田及山林之官。○拓，之夜反。"
                },
                {
                    "paragraph": "鳴鳩拂其羽，戴勝降于桑，",
                    "zhushu": "蠶將生之𠋫也。鳴鳩飛，日異相擊，趨農急也。戴勝，織紝之鳥，是時𢘆在桑。言降者，若時始自天來，重之也。○戴音帶，注同，本亦作載。戴勝，鳥名。紝，女今反。"
                },
                {
                    "paragraph": "具曲植籧筐。",
                    "zhushu": "時，所以養蠶器也。曲，薄也。植，搥也。○植，直吏反。籧筐，居吕反，亦作筥，下丘狂反。方曰篋，圎曰筥。槌，直追反，又直𩔖反，又丈僞反。"
                },
                {
                    "paragraph": "后妃齊戒，親東郷躬桑，禁婦女母觀，省婦使以勸蠶事。",
                    "zhushu": "后妃親採桑，示帥先天下也。東郷者，郷時氣也。是明其不常留養蠶也。留養者，所卜夫人與丗婦。婦，謂世婦及諸臣之妻也。内宰職曰：仲春，詔后帥外内命婦始蠶于北郊。女，外内子女也。夏小正曰：妾子始蠶，　執養宫事，母觀去容飾也。婦使縫線組紃之事。○郷，許亮反，注同。觀，古喚反，注同。省，所景反。去，起吕反。線，息賤反。組，音祖。紃音旬。"
                },
                {
                    "paragraph": "蠶事旣登，分繭稱𢇁效功，以共郊廟之服，無有敢惰。",
                    "zhushu": "登，成也。敕往蠢者，蠶畢將課功以勸戒之。○繭，古典反。效，户教反。共音恭。惰，徒卧反。重言：蠶事旣登，孟春：田事旣飭。"
                },
                {
                    "paragraph": "○是月也，命工師令百工審五庫之量，金鐡、皮革、角齒、羽箭、幹、脂膠、丹𣾰，毋或不良。",
                    "zhushu": "工師，司空之屬官也。五庫，藏此諸物之舎也。量，謂物善惡之舊法也。幹，器之木也。凡輮幹有當用脂。良，善也。○量，音亮，注同。筋，音斤。榦，古旦反。輮，如九反。"
                },
                {
                    "paragraph": "○百工咸理，監工日號，毋悖于時，毋或作爲淫巧以蕩上心。",
                    "zhushu": "咸，皆也。於百工食理治其事之時，工師則監之，日號令之，戒之以此二事也。悖，猶逆也。百工作器物各有時，逆之則不善。時者，若弓人春液角，夏治筋，秋合三材，冬定躰之屬也。淫巧，謂僞飾不如法也。蕩，謂動之使生奢㤗也。今月令無干時作爲，爲詐僞。○監，古衘反，注同。悖，必内反。巧，如字，又苦孝反，注同。液音亦。重言：毋或作爲淫巧以蕩上心二，一見孟冬。"
                },
                {
                    "paragraph": "○是月之末，擇吉日，大合樂，天子乃率三公、九卿、諸侯、大夫親往視之。",
                    "zhushu": "大合樂者，所以助陽逹物，風化天下也，其礼亡。今天子以大射，郡國以鄉射禮代之。重言：天子乃帥三公、九卿、諸侯、大夫親往視之二，仲春一。"
                },
                {
                    "paragraph": "○是月也，乃合累牛、騰馬，遊牝于牧。",
                    "zhushu": "累、騰，皆乗匹之名。是月所合牛馬，謂繫在廐者，其牝欲遊，則就牧之牡而合之。○累，力追反，注同。騰，大登反。牝，毗忍反，徐扶死反。乘，繩證反。廐，居又反。"
                },
                {
                    "paragraph": "犧牲駒犢，舉書其數。",
                    "zhushu": "以在牧而校數書之，明出時無他故，至秋當録内，且以知生息之多少也。○數，所主反。"
                },
                {
                    "paragraph": "○命國難，九門磔攘，以畢春氣。",
                    "zhushu": "此難，難隂氣也。隂寒至此不止，害將及人。所以及人者，隂氣右行。此月之中，日行歴昂昂有大陵積尸之氣，氣泆則厲鬼隨而出行，命方相氏帥百𨽻索室歐疫以逐之，又磔牲以攘於四方之神，所以畢止其災也。王居明堂禮曰：季春，出疫于郊，以攘春氣。○難，乃多反，後及注同。□疫鬼。磔，竹伯反。穰，本又作攘，如羊反。佚音逸，後同。索，所白反。歐疫，丘于反。重意：命國難，仲秋，天子乃難。季秋，命有司大難。"
                },
                {
                    "paragraph": "○季春行冬令，則寒氣時發，草木皆肅，",
                    "zhushu": "丑之氣乗之也。肅，謂枝葉縮栗。"
                },
                {
                    "paragraph": "國有大恐。",
                    "zhushu": "以水訛相驚。○恐，丘勇反，重意：孟春，國時有恐。仲秋，國乃有恐。"
                },
                {
                    "paragraph": "行夏令，則民多疾疫，時雨不降，",
                    "zhushu": "未之氣，乗之也。六月宿直鬼，鬼爲天尸，時又有暑也。"
                },
                {
                    "paragraph": "山陵不収。",
                    "zhushu": "髙者，暵於𤍠也。○暵，呼旱反，又呼旦反。"
                },
                {
                    "paragraph": "行秋令，則天多沈隂，淫雨蚤降，",
                    "zhushu": "戍之氣乗之也。九月多隂。淫，霖也。雨三日以上爲霖。今月令曰衆雨。○蚤，音早。"
                },
                {
                    "paragraph": "兵革並起。",
                    "zhushu": "隂，氣勝也。"
                },
                {
                    "paragraph": "孟夏之月，日在畢，昏翼中，旦婺女中。",
                    "zhushu": "孟夏者，日月㑹於實沈，而斗建巳之辰。○婺，音務。"
                },
                {
                    "paragraph": "其日丙丁，",
                    "zhushu": "丙之言炳也。日之行，夏南從赤道，長育万物，月爲之佐，時萬物皆炳然著見而強大，又因以爲日名焉。易曰：斉乎巽，相見乎離。○炳音丙。長，丁丈反。此月内除律長、長大、維長皆同。著見，賢遍反。"
                },
                {
                    "paragraph": "其帝炎帝，其神祝融，",
                    "zhushu": "此赤精之君，火官之臣，自古以來，著德立功者也。炎帝，大庭氏也。祝融，顓頊氏之子曰𥠖，爲火官。○炎，于廉反。炎帝，神農也。顓頊，上音專，下音勗。"
                },
                {
                    "paragraph": "其蟲羽，",
                    "zhushu": "象物從風，鼔葉飛烏之屬。"
                },
                {
                    "paragraph": "其音徴，",
                    "zhushu": "三分宫去一以生徴，徴數五十四，屬火者，以其微清，事之象也。夏氣和則徴声調。樂記曰：徴乱則哀，其事勤。○徴，張里反，後放此。去，起吕反。"
                },
                {
                    "paragraph": "律中中吕，",
                    "zhushu": "孟夏氣至，則中吕之律應。中吕者，无射之所生，三分益一，律長六寸萬九十六百八十三分寸之萬二千九百七十四。周語曰：中吕宣中氣。○中吕，音仲，又如字。射，音亦。"
                },
                {
                    "paragraph": "其數七，",
                    "zhushu": "火生數二，成數七，但言七者，亦㪯其成數。"
                },
                {
                    "paragraph": "其味苦，其臭焦，",
                    "zhushu": "火之𦤀味也。凡苦焦者皆屬焉。○焦，子遥反。"
                },
                {
                    "paragraph": "其祀竈，𥙊先肺。",
                    "zhushu": "夏陽氣盛，𤍠於外，祀之於竈，從𤍠𩔖也。祀之先𥙊肺者，陽位在上，肺亦在上，肺爲尊也。竈在廟門外之東。祀竈之禮，先席於門之奥東靣，設主于竈陘。乃制肺及心肝爲爼，奠于主西。又設盛于爼南。𥙊黍三，𥙊肺、心、肝各一，𥙊醴二，亦旣𥙊徹之。更陳鼎爼，設饌于筵前，迎尸如祀户之禮。○肺，方廢反。陘音刑。重言：其日丙丁至𥙊先肺三，仲夏、季夏各一，除律中中吕一句。"
                },
                {
                    "paragraph": "○螻蟈鳴，蚯蚓出，王𤓰生，苦菜秀。",
                    "zhushu": "皆記時𠋫也。螻蟈，蛙也。王𤓰，萆挈也。令月令云王萯生，夏小正云王萯秀。未聞孰是。○螻音䄛。蟈，古獲反。螻蟈，蛙也。蔡云：螻，螻蛄。蟈，蛙也。○蛙，烏蝸反，即蝦蟇也。蚓，以忍反。萆挈，上皮八反，下起八反。萯，房九反。重意：蚯蚓出，仲冬：蚯蚓結。"
                },
                {
                    "paragraph": "○天子居明堂左个，乗朱路，駕赤駵，載赤旂，衣朱衣，服赤玉，食菽與雞，其器髙以粗。",
                    "zhushu": "明堂左个，大寢南堂東偏也。菽實浮甲堅合屬水。雞木畜，時𤍠食之，亦以安性也。粗，猶大也。器髙大者，象物盛長。○駵音留，字本又作騮。菽，本又作叔，音同。粗，士奴反。畜，許又反，下水畜同。重言：乗朱路至，其器髙以粗七句三重，一見仲夏，一見季夏。重意：見孟春。"
                },
                {
                    "paragraph": "○是月也，以立夏。先立夏三日，大史謁之天子曰：某日立夏，盛德在火。天子乃齊。",
                    "zhushu": "謁，告也。○先，悉薦反。重言：見孟春天子乃齊注下。"
                },
                {
                    "paragraph": "立夏之日，天子親帥三公、九卿、大夫以迎夏於南郊。還反，行賞，封諸侯，慶賜遂行，無不欣說。",
                    "zhushu": "迎夏𥙊赤帝。赤熛怒於南郊之兆也。不言帥諸侯而云封諸侯，諸侯時或無在京師者，空其文也。𥙊統曰：古者於禘也，發爵賜服，順陽義也。於甞也，出田邑，發秋政，順隂義也。今此行賞可也，而封諸侯則違於古。封諸侯出土地之事，於時未可，似失之。○欣說，上許斤反，下音恱。慓怒，上必遥反，下奴故反。重言：天子親帥三公、九卿大夫四，孟春、孟秋各一，有諸侯字，惟孟冬與此同。○慶賜遂行二，孟春一。"
                },
                {
                    "paragraph": "○乃命樂師習合禮樂，",
                    "zhushu": "爲將飲酎。○爲，于僞反，下爲逆、爲妨、爲傷，下文爲天子皆同。酎，直又反，重釀之酒。"
                },
                {
                    "paragraph": "命大尉贊桀俊，遂賢良，舉長大，",
                    "zhushu": "助，長氣也。賛，猶出也。桀，俊能者也。遂，猶進也。三王之官有司馬，無大尉，秦官則有太尉。今俗人皆云周公作月令，未通於古。○長大，如字，下継長同，或丁丈反，非也。"
                },
                {
                    "paragraph": "行爵出禄，必當其位。",
                    "zhushu": "使順之也。○當，丁浪反。"
                },
                {
                    "paragraph": "○是月也，繼長増髙，",
                    "zhushu": "謂草木盛蕃廡。○蕃廡，音煩，下亡甫反，下同。"
                },
                {
                    "paragraph": "毋有壞墮，",
                    "zhushu": "亦爲逆時氣。○壞，音恠，注同。墮，許規反，又作隳，下注同。"
                },
                {
                    "paragraph": "毋起土功，毋發大衆，",
                    "zhushu": "爲妨蠶農之事。"
                },
                {
                    "paragraph": "毋伐大樹。",
                    "zhushu": "亦爲逆時氣。"
                },
                {
                    "paragraph": "是月也，天子始絺，",
                    "zhushu": "𥘉服，暑服。○絺，勑其反。"
                },
                {
                    "paragraph": "命野虞出行田原，爲天子勞農勸民，毋或失時。",
                    "zhushu": "重敕之。○行，下孟反，下同。勞，力報反。重意勸民，毋或失時。仲秋毋或失時。"
                },
                {
                    "paragraph": "○命司徒廵行縣鄙，命農勉作，毋休于都。",
                    "zhushu": "急趍於農也。縣鄙郷遂之屬，主民者也。王居明堂礼曰：毋宿于國。今月令休爲伏。"
                },
                {
                    "paragraph": "○是月也，驅獸毋害五榖，毋大田獵，",
                    "zhushu": "爲傷蕃廡之氣。"
                },
                {
                    "paragraph": "農乃登麥，天子乃以彘嘗麥，先薦寢廟。",
                    "zhushu": "登，進也。麥之新氣尤盛，以彘食之，散其𤍠也。彘，水畜。重言：先薦寢廟七，餘附孟春。重意：農乃登麥。仲夏，農乃登黍。孟秋，農乃登榖。○天子乃以彘甞麥。仲夏，天子乃以雛甞黍。季秋，天子乃以大甞麻。又仲秋以大甞麻。"
                },
                {
                    "paragraph": "○是月也，聚畜百藥。",
                    "zhushu": "蕃廡之時，毒氣盛。○畜，丑六反，又許六反。"
                },
                {
                    "paragraph": "靡草死，麥秋至。斷薄刑，決小罪，",
                    "zhushu": "舊說云：靡，草薺，亭藶之屬。𥙊統曰：草艾則墨，謂立秋後也。刑無輕於墨者。今以純陽之月断刑决罪，與毋有壞墮自相違，似非。○断，丁乱反，注同。薺，才礼反。艾，魚廢反，後皆同。"
                },
                {
                    "paragraph": "出輕繫。",
                    "zhushu": "崇寛。"
                },
                {
                    "paragraph": "○蠶事畢，后妃獻繭，乃収繭稅，以桑爲均，貴賤長幼如一，以給郊廟之服。",
                    "zhushu": "后妃献繭者，内命婦献繭於后妃。収繭稅者，収於外命婦。外命婦雖就公桑蠶室而蠶，其夫亦當有𥙊服以助𥙊，収以近郊之稅耳。貴賤長幼如一。國服同。"
                },
                {
                    "paragraph": "○是月也，天子飲酎，用禮樂。",
                    "zhushu": "酎之言醇也，謂重釀之酒也。春酒至此始成，與羣臣以礼樂飲之於朝，正尊卑也。孟冬云大飲蒸，此言用禮樂，互其丈。○醇，音純。重，直龍反，或直用反。醸，女亮反。朝，直遥反。蒸，之承反，後皆同。"
                },
                {
                    "paragraph": "○孟夏行秋令，則苦雨數來，五榖不滋，",
                    "zhushu": "申之氣承之也。苦雨，白露之𩔖，時物得雨傷。○數，所角反。"
                },
                {
                    "paragraph": "四鄙入保。",
                    "zhushu": "金氣爲害也。鄙，界上邑。小城曰保。"
                },
                {
                    "paragraph": "行冬令，則草木蚤枯，",
                    "zhushu": "長日促。重言：草木蚤枯，孟春：草木蚤枯。"
                },
                {
                    "paragraph": "後乃大水，敗其城郭。",
                    "zhushu": "亥之氣乗之也。"
                },
                {
                    "paragraph": "行春令，則蝗蟲爲災，暴風來格，",
                    "zhushu": "寅之氣乗之也。必以蝗蟲爲災者，寅有啓蟄之氣，行於𥘉暑，則當蟄者大出矣。格，至也。○蝗，徐華孟反，范音撗，字林音皇。"
                },
                {
                    "paragraph": "秀草不實。",
                    "zhushu": "氣更生之，不得成也。"
                },
                {
                    "paragraph": "仲夏之月，日在東井，昏亢中，旦危中。",
                    "zhushu": "仲夏者，日月㑹於鶉首，而斗建午之辰也。○亢音剛，又苦浪反。"
                },
                {
                    "paragraph": "其日丙丁，其帝炎帝，其神祝融，其蟲羽，其音徴，律中㽔賔，其數七，其味苦，其臭焦，其祀竈，𥙊先肺。",
                    "zhushu": "㽔賔者，應鍾之所生，三分益一，律長六寸八十一分寸之二十六。仲夏氣至，則㽔賔之律應。周語曰：㽔賔所以安靜神人，献酬交錯。○㽔，人誰反。應，應對之應。酢，才各反。"
                },
                {
                    "paragraph": "○小暑至，螳蜋生，鵙始鳴，反舌無聲。",
                    "zhushu": "皆記時候也。螳蜋，螵蛸母也。鵙，博勞也。反舌，百舌烏。○螳音堂。蜋音郎。鵙，古閴反，字林工役反。反舌，蔡伯喈云：蝦蟇。螵，匹遥反。蛸音消。博音愽，又作伯。"
                },
                {
                    "paragraph": "○天子居明堂太廟，乗朱路，駕赤駵，載赤旂，衣朱衣，服赤玉，食菽與雞，其器髙以粗。",
                    "zhushu": "明堂大廟，南堂當大室也。"
                },
                {
                    "paragraph": "養壯佼。",
                    "zhushu": "助長氣也。○交，古夘反。長，丁丈反，下長氣同。"
                },
                {
                    "paragraph": "○是月也，命樂師，脩鞀鞞鼔，均琴瑟管簫，執干戚戈羽，調竽笙竾簧，飭鍾磬柷敔。",
                    "zhushu": "爲將大雩帝，習樂也。脩，均。執,調飭者，治其器物，習其事之言。○鞀，大刀反，本亦作鞉，同。鞞，步西反。竽音于。竾音池，本又作箎，同。簧音黄。飭音勑。柷，昌六反。敔，魚吕反，本又作圉。爲，于僞反，下文爲民、注爲傷、爲其皆同。雩音于。重言：命樂師二，季冬一。"
                },
                {
                    "paragraph": "○命有司，爲民祈祀山川百源，大雩帝，用盛樂，乃命百縣雩祀百辟卿士有益於民者，以祈榖實。",
                    "zhushu": "陽氣盛而常旱，山川百源，能興雲雨者也。衆水始所出爲百源，必先𥙊其本，乃雩雩可嗟，求雨之𥙊也。雩帝，謂爲壇南郊之傍，雩五精之帝，配以先帝也。自鞀鞞至柷敔皆作，曰盛樂。凡他雩用歌舞而巳。百辟卿士，古者上古若句龍、后稷之𩔖也。春秋傳曰：龍見而雩，雩之止當以四月。凡周之秋三月之中而旱，亦脩雩礼以求雨，因著正雩，此月失之矣。天子雩上帝，諸侯以下雩上公。周冬及春夏雖旱，礼有禱無雩。○辟，必亦反，注同。句，古侯反。見，賢遍反，下御見同。"
                },
                {
                    "paragraph": "○農乃登黍。",
                    "zhushu": "登，進也。重意：孟夏，農乃登麥。孟秋，農乃登榖。"
                },
                {
                    "paragraph": "○是月也，天子乃以雛嘗黍，羞以含桃，先薦寢廟。",
                    "zhushu": "此甞雛也。而云以甞黍，不以牲，主榖也。必以黍者，黍，火榖，氣之主也。含桃，櫻桃也。○雛，仕于反，又仕俱反，雞也。爾雅云：生啄雛。含桃，本又作函，胡南反。含桃，櫻桃也。櫻，於耕反。重言：先薦寢廟七，詳見孟夏。"
                },
                {
                    "paragraph": "○令民毋艾藍以染，",
                    "zhushu": "爲傷長氣也。此月藍始可别。夏小正曰：五月，啓□藍蓼。○藍，力甘反。别，彼列反，下文别羣同。"
                },
                {
                    "paragraph": "毋燒灰，",
                    "zhushu": "爲傷火氣也。火之氣於是爲盛，火之㓕者爲灰。"
                },
                {
                    "paragraph": "毋暴布。",
                    "zhushu": "不以隂功干大陽之事。○暴，歩卜反。大音太。"
                },
                {
                    "paragraph": "○門閭毋閉，関市毋索。",
                    "zhushu": "順陽敷縱，不難物。○索，所白反。難，乃旦反，又如字。"
                },
                {
                    "paragraph": "○挺重囚，益其食。",
                    "zhushu": "挺，猶寛也。○挺，大頂反。"
                },
                {
                    "paragraph": "○游牝别羣，",
                    "zhushu": "孕，妊之欲上也。"
                },
                {
                    "paragraph": "則縶騰駒，",
                    "zhushu": "爲其牡氣有餘，相蹄齧也。○執如字，蔡本作縶。蹄，大計反，蹋也。本或作踶，音同。"
                },
                {
                    "paragraph": "班馬政。",
                    "zhushu": "馬政，謂養馬之政教也。廋人聀曰：掌十有二閑之政教，以阜馬佚特，教駣攻駒。此之謂也。○庾，所留反。駣音兆，又音道，字林音桃。重言：班馬政二，季秋一。"
                },
                {
                    "paragraph": "○是月也，日長至，隂陽爭，死生分。",
                    "zhushu": "争者，陽方盛，隂欲起也。分，猶半也。○争，争闘之争，注同。重言：隂陽争二，仲冬一。重意：日長至，仲冬：日短至。"
                },
                {
                    "paragraph": "君子齊戒，處必掩身，毋躁，",
                    "zhushu": "掩，猶隱翳也。躁，猶動也。今月令毋躁爲欲静，重言：君子斉戒處必掩身毋躁二，仲冬一。"
                },
                {
                    "paragraph": "止聲色，毋或進，",
                    "zhushu": "進，猶御見也。声謂樂也。易及樂。春秋說：夏至，人主與羣臣從八能之士，作樂五日。今正之，非其道也。○從，子用反，重意：止声色，仲冬：去声色。"
                },
                {
                    "paragraph": "薄滋味，毋致和，",
                    "zhushu": "爲其氣異，此時傷人。○和，户卧反。"
                },
                {
                    "paragraph": "節𦒿欲，定心氣。",
                    "zhushu": "微隂扶精，不可散也。○𦒿，市志反。重意：節嗜欲，定心氣，仲冬：禁嗜欲，安形性。"
                },
                {
                    "paragraph": "百官静，事毋刑，",
                    "zhushu": "罪罰之事，不可以聞。今月令刑爲徑。"
                },
                {
                    "paragraph": "以定晏隂之所成。",
                    "zhushu": "晏，安也。隂稱安。○晏，伊見反。"
                },
                {
                    "paragraph": "○鹿角解，蟬始鳴，半夏生，木堇榮。",
                    "zhushu": "又記時候也。半夏，藥草。木堇，王蒸也。○解，户賣反。始，市志反。夏，户嫁反。堇音謹，一名舜華。蒸，之承反。"
                },
                {
                    "paragraph": "○是月也，毋用火南方。",
                    "zhushu": "陽氣盛，又用火於其方，害微隂也。"
                },
                {
                    "paragraph": "可以居髙明，可以逺眺望，可以升山陵，可以處臺榭。",
                    "zhushu": "順陽在上也。髙明，謂樓觀也。闍者謂之臺，有木者謂之榭。○榭，音謝。觀，古喚反。闍音都。"
                },
                {
                    "paragraph": "○仲夏行冬令，則雹凍傷榖，",
                    "zhushu": "子之氣乗之也。陽爲雨，隂起脅之，凝爲雹。○雹，歩角反。凍，丁貢反。"
                },
                {
                    "paragraph": "道路不通，暴兵來至。",
                    "zhushu": "盗賊攻刼，亦雹之𩔖。"
                },
                {
                    "paragraph": "行春令，則五榖晚熟，",
                    "zhushu": "夘之氣乗之也，生日長。"
                },
                {
                    "paragraph": "百螣時起，其國乃饑。",
                    "zhushu": "螣，蝗之属。言百者，明衆𩔖並爲害。○螣音特，食苗葉蟲。饑，居疑反，又音機。"
                },
                {
                    "paragraph": "行秋令，則草木零落，",
                    "zhushu": "酉之氣乗之也。八月宿直昂畢，爲天獄，主殺。○零，本又作苓，音同。重言：草木零落二，一見王制第四篇。"
                },
                {
                    "paragraph": "果實早成，",
                    "zhushu": "生日短。"
                },
                {
                    "paragraph": "民殃於疫。",
                    "zhushu": "大陵之氣來爲害也。○殃，於良反。疫音役。"
                },
                {
                    "paragraph": "季夏之月，日在栁，昏火中，旦奎中。",
                    "zhushu": "季夏者，日月㑹於鶉火，而斗建未之辰也。"
                },
                {
                    "paragraph": "其日丙丁。其帝炎帝，其神祝融。其蟲羽。其音徴，律中林鍾。其數七。其味苦，其𦤀焦。其祀竈，𥙊先肺。",
                    "zhushu": "林鍾者，黄鍾之所生，三分去一，律長六寸。季夏氣至，則林鍾之律應。周語曰：林鍾和展百物，俾莫不任粛純恪。○去，起吕反，後放此。任音壬，又如字。恪，苦各反。"
                },
                {
                    "paragraph": "温風始至，蟋蟀居壁，鷹乃學習，腐草爲螢。",
                    "zhushu": "皆記時候也。鷹斈習，謂攫搏也。夏小正曰：六月，鷹始摯。螢，飛蟲。螢，火也。○蟋蟀，上音悉，下音學。腐，扶短反。熒，本又作螢，户扄反，或作腐草化爲螢者，非也。攫，俱縳反，一音九碧反。搏音博。摯音至，本亦作鷙，同。重意：鷹乃斈習，孟秋：鷹乃𥙊鳥。"
                },
                {
                    "paragraph": "○天子居明堂右个，乗朱路，駕赤駵，載赤旂，衣朱衣，服赤玉，食菽與雞，其器髙以粗。",
                    "zhushu": "明堂右个，南堂西偏也。"
                },
                {
                    "paragraph": "○命漁師伐蛟取鼉，登龜取黿。",
                    "zhushu": "四者甲𩔖，秋乃堅成。周礼曰：秋献龜魚。又曰：凡取龜用秋時。是夏之秋也。作月令者以爲此秋，據周之時也。周之八月，夏之六月，因書於此，似誤也。蛟言伐者，以其有兵衛也。龜言登者，尊之也。鼉黿言取羞物賤也。鼉皮又可以冐鼔。令月，今漁師爲榜人。○蛟音交。鼉，大多反，又徒丹反。黿音元。冐，亡報反。榜，必孟反。"
                },
                {
                    "paragraph": "命澤人納材葦。",
                    "zhushu": "蒲葦之屬，此時游刃可取作噐物也。○葦，于鬼反。刃，而慎反。"
                },
                {
                    "paragraph": "○是月也，命四監大合百縣之秩芻，以養犧牲，令民無不咸出其力，",
                    "zhushu": "四監，主山林川澤之官。百縣，郷遂之属，地有山林川澤者也。秩，常也。百縣，給國養犠牲之芻，多少有常，民皆當出力爲艾之令。月令四爲田。○爲艾，于僞反，下文爲民、注爲永、爲其同。"
                },
                {
                    "paragraph": "以共皇天上帝、名山大川、四方之神，以祠宗廟社稷之靈，以爲民祈福。",
                    "zhushu": "牲以供祠神靈，爲民求福，明使民艾芻，是不虚取也。皇天，北辰。耀魄寳，冬至所𥙊於貟丘也。上帝，太微五帝。○共音恭。○重言：以共皇天上帝三，季冬二。"
                },
                {
                    "paragraph": "○是月也，命婦官染采，黼黻文章，必以法故，無或差貸，",
                    "zhushu": "婦官，染人也。采，五色。○黼，音甫。黻，音佛。差貸，音二，又他得反。"
                },
                {
                    "paragraph": "黒、黃、倉、赤，莫不質良，毋敢詐僞，",
                    "zhushu": "質，正也。良，善也。所用染者，當得眞采正善也。"
                },
                {
                    "paragraph": "以給郊廟𥙊祀之服，以爲旗章，以別貴賤等給之度。",
                    "zhushu": "旗章，旌旗及章識也。○别，彼列反。旗，音其。識，申志反，又如字。"
                },
                {
                    "paragraph": "○是月也，樹木方盛，乃命虞人，入山行木，毋有斬伐，",
                    "zhushu": "爲其未堅刃也。○行，下孟反。"
                },
                {
                    "paragraph": "不可以興土功，不可以合諸侯，不可以起兵動衆，",
                    "zhushu": "上將用事，氣欲静，"
                },
                {
                    "paragraph": "毋舉大事，以搖養氣，",
                    "zhushu": "大事，興繇役以有爲。○徭役，音遥。"
                },
                {
                    "paragraph": "毋發今而待，以妨神農之事也。",
                    "zhushu": "發令而待，謂出繇役之令，以預驚民也。民驚則心動，是害土神之氣。土神稱曰神農者，以其主於稼穡。"
                },
                {
                    "paragraph": "水潦盛昌，神農將持功，舉大事則有天殃。",
                    "zhushu": "言土以受天雨澤，安静養物爲功，動之則致害也。孝經說曰：地順受澤，謙虚開張，含泉任萌，滋物歸中。"
                },
                {
                    "paragraph": "○是月也，土潤溽暑，",
                    "zhushu": "潤溽，謂塗温也。○辱，如字，本或作溽，音同，濕也。"
                },
                {
                    "paragraph": "大雨時行，燒薙行水，利以殺草，如以𤍠湯，",
                    "zhushu": "薙，謂迫也，芟草也。此謂欲稼萊地，先薙其草，草乾燒之，至此月大雨，流水潦畜於其中，則草死不復生，而地美可稼也。薙人掌殺草，職日，夏日至而薙之。又曰：如欲其化也，則以水火変之。○薙，地計反，又直履反。芟，所衘反。萊，音來。畜，勑六反。復，扶又反。夏日，人一反。"
                },
                {
                    "paragraph": "可以糞田疇，可以美土疆。",
                    "zhushu": "土潤溽，膏澤易行也。糞、美，互文耳。土疆，強㯺之地。○糞，方問反。疆，其丈反，注並同。易，以䜴反。強，其兩反。㯺，好覽反。"
                },
                {
                    "paragraph": "○季夏行春令，則榖實鮮落，國多風欬，",
                    "zhushu": "辰之氣乗之也。未屬巽，辰又在巽位，二氣相乱爲害。○鮮音仙，又仙典反。欬，苦代反。"
                },
                {
                    "paragraph": "民乃遷徙。",
                    "zhushu": "𧰼風，轉移物也。"
                },
                {
                    "paragraph": "行秋令，則丘隰水潦，",
                    "zhushu": "戍之氣乗之也。九月宿直奎，奎爲溝瀆，溝瀆與此月大雨，井而髙，下大水。"
                },
                {
                    "paragraph": "禾稼不熟，",
                    "zhushu": "傷於水也。"
                },
                {
                    "paragraph": "乃多女災。",
                    "zhushu": "含任之𩔖敗也。"
                },
                {
                    "paragraph": "行冬令，則風寒不時，",
                    "zhushu": "丑之氣乗之也。"
                },
                {
                    "paragraph": "鷹隼蚤鷙，",
                    "zhushu": "得疾癘之氣也。○隼，息允反。蚤鷙，上音早，下音至，亦作□，擊也。"
                },
                {
                    "paragraph": "四鄙入保。",
                    "zhushu": "象鳥雀之走竄也。都邑之城曰保。○竄，七乱反。"
                },
                {
                    "paragraph": "中央土，",
                    "zhushu": "火休而盛德在土也。○央，於相反。"
                },
                {
                    "paragraph": "其日戊已，",
                    "zhushu": "戊之言茂也，已之言起也。日之行，四時之間，從黄道，月爲之佐，至此萬物皆枝葉茂盛，其含秀者抑屈而起，故因以爲日召焉。"
                },
                {
                    "paragraph": "其帝黃帝，其神后土。",
                    "zhushu": "此黄精之君，土官之神，自古以來，著德立功者也。黄帝，軒轅氏也。后土，亦顓頊氏之子也。𥠖兼爲土官。"
                },
                {
                    "paragraph": "其蟲倮，",
                    "zhushu": "象物露見不隱藏。虎豹之属。𢘆，淺毛。○倮，力果反，又乎瓦反。見，賢遍反。"
                },
                {
                    "paragraph": "其音宫，",
                    "zhushu": "声始於宫，宫数八十一，屬土者，以其最濁，君之象也。季夏之氣和，則宫声調。樂記曰：宮乱則荒，其君驕。"
                },
                {
                    "paragraph": "律中黃鍾之宫。",
                    "zhushu": "黄鍾之宫最長也。十二律轉相生，五声具，終於六十焉。季夏之氣至，則黄鍾之宫應。礼運曰：五声、六律、十二管，還相爲宫。"
                },
                {
                    "paragraph": "其數五，",
                    "zhushu": "土生数五，成数十，但言五者，土以生爲本。"
                },
                {
                    "paragraph": "其味甘，其臭香，",
                    "zhushu": "土之𦤀味也。凡甘香者皆屬之。"
                },
                {
                    "paragraph": "其祀中𩅸，𥙊先心。",
                    "zhushu": "中霤，猶中室也。土主中央，而神在室，古者複穴，是以名室爲𩅸云。祀之先𥙊心者，五藏之次，心次肺，至此心爲尊也。祀中𩅸之礼，設主於牖下，乃制心及肺、肝爲爼，其𥙊肉、心、肺、肝各一，他皆如祀户之礼。○𩅸，力又反。複，方服反。藏，才浪反。"
                },
                {
                    "paragraph": "天子居大廟大室，乗大路，駕黃駵，載黃旂，衣黃衣，服黃玉，食稷與牛，其器圜以閎。",
                    "zhushu": "大廟，大室，中央室也。大路，殷路也。車如殷路之制，而飾之以黄。稷，五榖之長。牛，土畜也。器圜者，象士周布於四時。閎讀如紘，絃謂中寛，象土含物。○圜，于權反。閎，音宏。長，丁丈反。畜，呼又反，下金畜同。重意：春其器䟽以逹，夏其器髙以粗，秋其器廉以閎，冬其器閎以奄。"
                },
                {
                    "paragraph": "孟秋之月，日在翼，昏建星中，旦畢中。",
                    "zhushu": "孟秋者，日月㑹於鶉尾，而牛建申之辰也。重意:昏建星中，仲春，旦建星中。"
                },
                {
                    "paragraph": "其日庚辛，",
                    "zhushu": "庚之言更也，辛之言新也。日之行秋西從白道，成孰萬物，月爲之佐，萬物皆粛然改更，秀實新成，又因以爲日名焉。"
                },
                {
                    "paragraph": "其帝少皡，其神蓐収，",
                    "zhushu": "此白精之君，金官之臣，自古以來著德立功者也。少皡，金天氏。蓐収，少皡氏之子曰該，爲金官。○少，詩召反，注下放此。少皡，黄帝之子。蓐音辱。"
                },
                {
                    "paragraph": "其蟲毛，",
                    "zhushu": "象物應凉氣而備寒。狐貉之属，生𣃼毛也。○應，應對之應。貉，户各反，依字作貈。旃，之然反。"
                },
                {
                    "paragraph": "其音商，",
                    "zhushu": "三分徴益一以生商，商数七十二。属金者，以其濁㳄宫，臣之象也。秋氣和則商声調。樂記曰：商乱則陂，其官壞。○陂，彼義反。"
                },
                {
                    "paragraph": "律中夷則，",
                    "zhushu": "孟秋氣至，則夷則之律應。夷則者，大吕之所生也，三分去一，律長五寸七百二十九分寸之四百五十一。周語曰：夷則所以詠歌九則，平民無貳。"
                },
                {
                    "paragraph": "其數九，",
                    "zhushu": "金生数四，成数九，但言九者，亦舉其成数。"
                },
                {
                    "paragraph": "其味辛，其臭腥，",
                    "zhushu": "金之𦤀味也，凡辛腥者皆屬焉。"
                },
                {
                    "paragraph": "其祀門，𥙊先肝。",
                    "zhushu": "秋，隂氣出祀於門，外隂也。祀之先𥙊肝者，秋爲隂中，於藏直肝，肝爲尊也。祀門之礼，北靣設主于門左樞，乃制肝及肺心爲爼，奠于主南，又設盛于爼東，其他皆如𥙊竈之礼。○樞，昌朱反。重言：其日庚辛至𥙊先肝十句三，仲秋、季秋各一，除律中夷則一句。"
                },
                {
                    "paragraph": "涼風至，白露降，寒蟬鳴，鷹乃𥙊鳥，用始行戮。",
                    "zhushu": "皆記時候也。寒蟬、寒蜩，謂蜺也。鷹𥙊烏者，將食之，示有先也。旣𥙊之後，不必尽食，若人君行刑，戮之而巳。○戮音六。蜩，大彫反。蜺，五𠔃反。寒螿。重意：鷹乃𥙊烏，季夏：鷹乃斈習。"
                },
                {
                    "paragraph": "○天子居緫章左个，乗戎路，駕白駱，載白旂，衣白衣，服白玉，食麻與犬，其器廉以深。",
                    "zhushu": "緫章左个，大寢西堂南偏。戎路，兵車之制，如周革路，而飾之以白。白馬黒鬣曰駱。麻實有文理，属金。犬，金畜也。器廉以深。𧰼金傷害，物入藏。○緫，子孔反。駱音洛。鬛音獵，本亦作髦，音毛，又一本作旄，毛也。重言：乗戎路至其器廉以深十句三，一見仲秋，一見季秋。"
                },
                {
                    "paragraph": "○是月也，以立秋。先立秋三日，大史謁之天子曰：某日立秋，盛德在金。",
                    "zhushu": "謁，告也。○先，悉薦反。"
                },
                {
                    "paragraph": "天子乃齊。立秋之日，天子親帥三公、九卿、諸侯、大夫以迎秋於西郊。還反，賞軍帥武人於朝。",
                    "zhushu": "迎秋者，𥙊白帝、白招拒於西郊之兆也。軍帥，諸將也。武人，謂環人之属，有勇力者。○帥，所𩔖反，下同，本或作師，注放此。朝，直遥反。拒音矩。將，子匠反，下同。重言：詳附孟春。"
                },
                {
                    "paragraph": "天子乃命將帥選士厲兵，簡練桀俊，專任有功，以征不義，",
                    "zhushu": "征之言正也，伐也。"
                },
                {
                    "paragraph": "詰誅暴慢，以明好惡，順彼逺方。",
                    "zhushu": "詰，謂問其罪，窮治之也。順猶服也。○詰，去吉反。好𢙣，並如字，又上呼報反，下烏路反。"
                },
                {
                    "paragraph": "○是月也，命有司脩法制，繕囹圄，具桎梏，禁止姦，慎罪邪，務搏執，",
                    "zhushu": "順秋氣，政尚嚴。○繕，市戰反。邪，似差反。搏音博。"
                },
                {
                    "paragraph": "命理瞻傷，察創，視折，",
                    "zhushu": "理，治獄官也。有虞氏曰士，夏曰大理，周曰大司寇。創之淺者曰傷。○創，𥘉良反，注同。"
                },
                {
                    "paragraph": "審斷。決獄訟，必端平，",
                    "zhushu": "端，猶正也。○審断决，丁乱反，下同，蔡徒管反。一讀絶句，决字下屬。"
                },
                {
                    "paragraph": "戮有罪，嚴斷刑。天地始肅，不可以贏。",
                    "zhushu": "肅，嚴急之言也。贏，猶解也。○贏音盈，注同。解，古賣反。"
                },
                {
                    "paragraph": "○是月也，農乃登榖。天子嘗新，先薦寢廟。",
                    "zhushu": "黍稷之属，於是始孰，重意：農乃登榖。孟夏，農乃登麥。仲夏，農乃登黍。重言：先薦寢廟七，詳見孟春。"
                },
                {
                    "paragraph": "命百官，始収歛，",
                    "zhushu": "順秋氣，収歛物。重言：命百官三，孟冬、季秋各一。"
                },
                {
                    "paragraph": "完隄坊，謹壅塞，以備水潦，",
                    "zhushu": "備者，備八月也。八月宿直畢。畢好雨。○完，胡官反。隄，本又作堤，丁𠔃反。防，本又作坊，音房。壅，於勇反。好，呼報反。"
                },
                {
                    "paragraph": "脩宫室，坏牆垣，𥙷城郭。",
                    "zhushu": "象秋収歛，物當藏也。○坏，歩回反。垣音𡊮。"
                },
                {
                    "paragraph": "○是月也，毋以封諸侯，立大官，毋以割地，行大使，出大幣。",
                    "zhushu": "古者於甞出田邑，此其月也。而禁封諸侯割地，失其義。○使，色吏反。"
                },
                {
                    "paragraph": "○孟秋行冬令，則隂氣大勝，",
                    "zhushu": "亥之氣乗之也。"
                },
                {
                    "paragraph": "介蟲敗榖，",
                    "zhushu": "介，甲也。甲蟲屬。冬敗榖者，稻蟹之屬。○介音界，注同。蟹，胡買反。"
                },
                {
                    "paragraph": "戎兵乃來。",
                    "zhushu": "十月宿直營室，營室之氣爲害也。營室主武事。"
                },
                {
                    "paragraph": "行春令，則國乃旱，",
                    "zhushu": "寅之氣乗之也，雲雨以風除也。"
                },
                {
                    "paragraph": "陽氣復還，五榖無實。",
                    "zhushu": "陽氣能生而不能成。○復還，上扶又反，下音環，又音旋。"
                },
                {
                    "paragraph": "行夏令，則國多火災，",
                    "zhushu": "巳之氣乗之也。"
                },
                {
                    "paragraph": "寒𤍠不節，民多瘧疾。",
                    "zhushu": "瘧疾，寒𤍠所爲也。今月令瘧疾爲疾疫。○瘧，魚畧反。"
                },
                {
                    "paragraph": "仲秋之月，日在角，昏牽牛中，旦觜觽中。",
                    "zhushu": "仲秋者，日月㑹於壽星，而斗建酉之辰也。○觜，子斯反，又子髓反。觿，户圭反，又户規反。重意：昏牽牛中，季春：旦牽牛中。"
                },
                {
                    "paragraph": "其日庚辛，其帝少皡，其神蓐収，其蟲毛，其音商，律中南吕，其數九，其味辛，其臭腥，其祀門𥙊先肝。",
                    "zhushu": "南吕者，大蔟之所生，三分去一，律長五寸三分寸之十。仲秋氣至，則南吕之律應。周語曰：南吕者，賛陽秀物。"
                },
                {
                    "paragraph": "○盲風至，鴻鴈來，玄鳥歸，羣鳥養羞。",
                    "zhushu": "皆記時候也。盲風，疾風也。玄鳥，燕也。歸，謂去蟄也。凡烏隨隂陽者，不以中囯爲居。羞，謂所食也。夏小正曰：九月，丹烏羞白烏。說曰：丹烏也者，謂丹良也。白烏也者，謂閩蚋也。其謂之烏者，重其養者也。有翼爲烏。養也者，不尽食也。二者文異。群烏、丹良，未聞孰是。○盲，亡庚反。閩音文，依字作蟁，又作蚊。蚋，人銳反，又如稅反。養，餘亮反，下同。重意：鴻鴈來二，孟春一。季秋：嗚鴈來賔。○元烏歸。仲春，元烏至。"
                },
                {
                    "paragraph": "天子居緫章大廟，乗戎路，駕白駱，載白旂，衣白衣，服白玉，食麻與犬，其器廉以深。",
                    "zhushu": "緫章，太廟西堂，當大室也。"
                },
                {
                    "paragraph": "○是月也，養衰老，授几杖，行麋粥飲食。",
                    "zhushu": "助老氣也。行猶賜也。○麋，亡皮反。粥，之六反，字林羊六反。"
                },
                {
                    "paragraph": "○乃命司服，具飭衣裳，文繡有𢘆，制有小大，度有長短，",
                    "zhushu": "此謂𥙊服也。文謂畫也。𥙊服之制，畫衣而繍裳。○飭，丑力反，後放此。"
                },
                {
                    "paragraph": "衣服有量，必循其故，",
                    "zhushu": "此謂朝燕及他服。凡此爲寒益至也。詩云：七月流火，九月授衣。於是作之可也。○量音亮，下度量同。朝，直遥反。爲，于僞反，下爲民同。"
                },
                {
                    "paragraph": "冠帶有常。",
                    "zhushu": "因制衣服而作之也。"
                },
                {
                    "paragraph": "○乃命有司，申嚴百刑，斬殺必當，毋或枉橈，枉橈不當，反受其殃。",
                    "zhushu": "申，重也。當，謂值其罪。○當，丁浪反，下不當及注同。枉，紆往反。橈，女教反，又乃絞反，字林作撓，非。重，直用反。"
                },
                {
                    "paragraph": "○是月也，乃命宰祝，循行犧牲，視全具，案芻豢，瞻肥瘠，察物色，必比𩔖，量小大，視長短，皆中度，五者備當，上帝其饗。",
                    "zhushu": "於鳥獸肥充之時，冝省群牲也。宰祝，大宰、大祝，主𥙊祀之官也。養牛羊曰芻，犬豕曰豢。五者謂所視也，所案也，所瞻也，所察也，所量也。此皆得其正，則上帝饗之。上帝饗之而無神不饗也。○行，下孟反。芻，𥘉俱反，草也。豢音患，養也，以所食得名。瞻音占。瘠，在亦反。中，丁仲反。"
                },
                {
                    "paragraph": "○天子乃難，以逹秋氣。",
                    "zhushu": "此難，難陽氣也。陽暑至此不衰，害亦將及人。所以及人者，陽氣左行，此月宿直昂畢，昂畢亦得大陵積尸之氣，氣佚則厲鬼亦隨而出行，於是亦命方相氏帥百𨽻而難之。王居明堂礼曰：仲秋，九門磔攘，以發陳氣，禦止疾疫。○難，乃多反，注同。"
                },
                {
                    "paragraph": "以犬嘗麻，先薦寢廟。",
                    "zhushu": "麻始熟也。重言：先薦寢廟七，見孟春。"
                },
                {
                    "paragraph": "○是月也，可以築城郭，建都邑，穿竇窖，脩囷倉。",
                    "zhushu": "爲民將入，物當藏也。穿竇窖者，入地圎曰竇，方日窖。王居明堂礼曰：仲秋，命庶民畢入于室，曰：時殺將至，毋罹其災。○竇音豆。窖，古孝反。囷，丘倫反。隋，他果反，謂狹而長。"
                },
                {
                    "paragraph": "○乃命有司，𧼈民収歛，務畜菜，多積聚。",
                    "zhushu": "始爲禦冬之備。○𧼈，七住反，本又作趍，又七緑反。務畜，丑六反。"
                },
                {
                    "paragraph": "乃勸種麥，毋或失時。其有失時，行罪無疑。",
                    "zhushu": "麥者，接絶續乏之榖，尤重之。重言：毋或失時二，孟夏一。"
                },
                {
                    "paragraph": "○是月也，日夜分，雷始収聲，蟄蟲坏户，殺氣侵盛，陽氣日衰，水始涸。",
                    "zhushu": "又記時候也。雷始収，声在地中，動内物也。坏，益也。蟄蠱益户，謂稍小之也。涸，竭也。此甫八月中氣雨未止，而云水竭，非也。周語曰：辰角見而雨畢，天根見而水涸。又曰：雨畢而除道，水涸而成梁。辰角見，九月本也。天根見，九月末也。王居明堂礼曰：季秋除道致梁，以利農也。○坏音陪。浸，子鴆反。涸，户各反。見，賢遍反，下同。重言：日夜分四，下文一，仲春一。重意：雷始収声，仲春、仲冬：雷乃發声。"
                },
                {
                    "paragraph": "日夜分，則同度量，平權衡，正鈞石，角斗甬。是月也，易關市，來商旅，納貨賄，以便民事，四方來集，逺郷皆至，則財不匱，上無乏用，百事乃遂。",
                    "zhushu": "易関市，謂輕其稅，使民和之。商旅，賈客也。匱，亦乏也。遂，猶成也。○易，以䜴反，注同。便，婢靣反。匱，其位反，注同。賈音古，又古雅反。重言：則同度量角斗甬二，仲春一。重意：平權衡，正鈞石，仲春：鈞衡石。"
                },
                {
                    "paragraph": "○凡舉大事，母逆大數，必順其時，愼因其𩔖。",
                    "zhushu": "事，謂興土功，合諸侯，舉兵衆也。季夏禁之，孟秋始征伐，此月築城郭，季秋教田獵，是以於中爲之戒焉。重意：凡舉大事，仲春：母作大事。"
                },
                {
                    "paragraph": "○仲秋行春令，則秋雨不降，",
                    "zhushu": "夘之氣乗之也。夘宿直房心，心爲天火。"
                },
                {
                    "paragraph": "草木生榮，",
                    "zhushu": "應，陽動也。○應，應對之應。"
                },
                {
                    "paragraph": "國乃有恐。",
                    "zhushu": "以火訛相驚。○恐，丘勇反。"
                },
                {
                    "paragraph": "行夏令，則其國乃旱，蟄蟲不藏，五榖復生。",
                    "zhushu": "午之氣乗之也。○復，扶又反。"
                },
                {
                    "paragraph": "行冬令，則風災數起，",
                    "zhushu": "子之氣乗之也。北風殺物。○數，所角反。"
                },
                {
                    "paragraph": "収雷先行，",
                    "zhushu": "先，猶蚤也。冬至閉藏。"
                },
                {
                    "paragraph": "草木蚤死。",
                    "zhushu": "寒氣盛也。"
                },
                {
                    "paragraph": "季秋之月，日在房，昏虚中，旦栁中。",
                    "zhushu": "季秋者，日月㑹於大火，而斗建戍之辰也。"
                },
                {
                    "paragraph": "其日庚辛，其帝少皡，其神蓐收，其蟲毛，其音商，律中無射。其數九，其味辛，其𦤀腥。其祀門，𥙊先肝。",
                    "zhushu": "無射者，夾鍾之所生，三分去一，律長四寸六千五百六十一分寸之六千五百二十四。季秋氣至，則無射之律應。周語曰：無射所以宣布喆人之令德，示小民軌儀。○射，音亦。喆，貞列反。"
                },
                {
                    "paragraph": "○鴻鴈來賔，爵入大水爲蛤，鞠有黃華，豺乃𥙊獸戮禽。",
                    "zhushu": "皆記時候也。來賔，言其客止圭去也。大水，海也。戮，猶殺也。○來賔，髙誘注吕氏春秋則云賔雀，与鄭異。蛤，古荅反。鞠，本又作菊，九六反。豺音柴。僇音六，本或作戮。重意。鴻鴈來賔，孟春、仲秋，鴻鴈來。豺乃𥙊獸。王制：豺𥙊獸。"
                },
                {
                    "paragraph": "○天子居緫章右个，乗戎路，駕白駱，載白旂，衣白衣，服白玉，食麻與犬，其器廉以深。",
                    "zhushu": "緫章右个，西堂北偏。"
                },
                {
                    "paragraph": "○是月也，申嚴號令，",
                    "zhushu": "申，重。○重，直用反。"
                },
                {
                    "paragraph": "命百官貴賤無不務内，以㑹天地之藏，無有宣出。",
                    "zhushu": "内，謂収斂入之也。㑹，猶聚也。○重言：命百官三，孟秋、季冬各一。"
                },
                {
                    "paragraph": "○乃命冡宰，農事備收，",
                    "zhushu": "備，猶尽也。"
                },
                {
                    "paragraph": "舉五榖之要，",
                    "zhushu": "定其租稅之簿。○簿，歩古反，徐歩各反。"
                },
                {
                    "paragraph": "藏帝藉之收於神倉，祗敬必飭。",
                    "zhushu": "重粢盛之委也。帝藉所耕千畒也。藏𥙊祀之榖爲神倉。祗，亦敬也。○収，如字，又守又反。委，紆僞反。"
                },
                {
                    "paragraph": "○是月也，霜始降，則百工休。",
                    "zhushu": "寒而膠𣾰之作，不堅好也。"
                },
                {
                    "paragraph": "○乃命有司曰：寒氣緫至，民力不堪，其皆入室。",
                    "zhushu": "緫，猶猥卒。○猥卒，温罪反，下七忽反。"
                },
                {
                    "paragraph": "○上丁，命樂正入學，習吹。",
                    "zhushu": "爲將饗帝也。春夏重舞，秋冬重吹也。○吹，昌睡反，注同。爲，于僞反，下文縣爲注王爲、又爲同。重意：注見仲春。"
                },
                {
                    "paragraph": "○是月也，大饗帝，",
                    "zhushu": "言大饗者，遍𥙊五帝也。曲礼曰：大饗不問卜。謂此也。○徧音遍。"
                },
                {
                    "paragraph": "甞犧牲告備于天子。",
                    "zhushu": "甞者，謂甞群神也。天子親甞帝，使有司𥙊乎群神，礼畢而告焉。"
                },
                {
                    "paragraph": "○合諸侯制，百縣爲來𡻕受朔日，與諸侯所稅於民，輕重之法，貢職之數，以逺近土地所冝爲度，以給郊廟之事，無有所私。",
                    "zhushu": "秦以建亥之月爲歳首，於是𡻕終，使諸侯及郷遂之官受此法焉。合諸侯制者，定其囯家、宫室、車旗、衣服、礼儀也。諸侯言合制，百縣言受朔日，互文也。貢職所入天子。凡周之法，以正月和之，正𡻕而縣於象魏。○合諸侯制，絶句。縣，音玄。"
                },
                {
                    "paragraph": "○是月也，天子乃教於田獵，以習五戎，班馬政。",
                    "zhushu": "教於田獵，因田獵之礼，教民以戰法也。五戎，謂五兵，弓、矢、殳、矛、戈、㦸也。馬政，謂齊其色，度其力，使同乗也。校人職曰：凡軍事，物馬而頒之。○殳，音殊。矛，亡侯反。度，大各反。乗，繩證反。校，户教反。頒，音班，重言：班馬政二，仲夏。"
                },
                {
                    "paragraph": "命僕及七騶咸駕，載旌旐，授車以級，整設于屏外。",
                    "zhushu": "僕，戎僕及御夫也。七騶謂𧼈馬，主爲諸官駕說者也。旣駕之，又爲之載旌旗。司馬職曰，仲秋教治兵，如振旅之陳，辨旗物之用，王載大常，諸侯載旂，軍吏載旗，師都載□，郷遂載物，郊野載旐，百官載旟是也。級，等次也。整，正列也。設，陳也。屏，所田之地，門外之蔽。○騶，側求反。載，丁代反，又如字，注同。旐音兆。級，九立反。𧼈，七住反，又七走反。說，始銳反。陳，直覲反。大音太。旟音餘。"
                },
                {
                    "paragraph": "司徒搢扑，北靣誓之。",
                    "zhushu": "誓軍，以軍法也。○搢，如字，又音箭。扑，普卜反。"
                },
                {
                    "paragraph": "天子乃厲飾，執弓挾矢以獵，",
                    "zhushu": "厲飾，謂戎服，尚威武也。今月令獵爲射。○挾，子協反，又音協。"
                },
                {
                    "paragraph": "命主祠𥙊禽于四方。",
                    "zhushu": "以所獲禽祀四方之神也。司馬職曰：羅弊致禽，以祀祊。○祊，鄭注周禮音方。"
                },
                {
                    "paragraph": "○是月也，草木黃落，乃伐薪爲炭。",
                    "zhushu": "伐木必因殺氣。○炭，吐旦反。重意：草木黃落，仲夏王制：草木零落。"
                },
                {
                    "paragraph": "○蟄蟲咸俯在内，皆墐其户。",
                    "zhushu": "墐爲塗閉之，辟殺氣。○堇，其靳反。辟，音避。"
                },
                {
                    "paragraph": "乃趣獄刑，毋留有罪，",
                    "zhushu": "殺氣巳至，有罪者即决也。○趣，音促，又七注反。"
                },
                {
                    "paragraph": "収禄秩之不當，供養之不冝者。",
                    "zhushu": "天氣殺而萬物咸藏，可以去之也。禄秩之不當，恩所増加也。供養之不冝，欲所貪𦒿。熊蹯之属，非常食。○當，丁浪反，注同。供養，九用反，下餘鳬反，注同。去，起吕反。𦒿，市志反。熊，乎弓反。蹯音煩。"
                },
                {
                    "paragraph": "○是月也，天子乃以犬嘗稻，先薦寢廟。",
                    "zhushu": "稻始熟也。重言：先薦寢廟七，詳見孟春。"
                },
                {
                    "paragraph": "○季秋行夏令，則其國大水，冬藏殃敗，民多鼽嚏。",
                    "zhushu": "未之氣乗之也。六月宿直東井，氣多暑雨。○鼽音求，說文云：病塞鼻窒。嚏，丁計反。"
                },
                {
                    "paragraph": "行冬令，則國多盗賊，邊竟不寧，土地分裂。",
                    "zhushu": "丑之氣乗之也。極隂爲外，邊竟之象也。大寒之時，地隆坼也。○竟音境，注及後同。隆，六中反。坼，刃白反。"
                },
                {
                    "paragraph": "行春令，則煖風來至，民氣解惰，",
                    "zhushu": "辰之氣乗之也。巽爲風。○煖，乃管反，又許元反。解，古買反。隋，徒卧反。"
                },
                {
                    "paragraph": "師興不居。",
                    "zhushu": "辰宿直角，角主兵。不居，象風行不休止也。"
                },
                {
                    "paragraph": "○孟冬之月，日在尾，昏危中，旦七星中。",
                    "zhushu": "孟冬者，日月㑹於析木之律，而斗建亥之辰也。○析，思歷反。○重意：季春：昏七星中。"
                },
                {
                    "paragraph": "其日壬癸，",
                    "zhushu": "壬之言任也，癸之言揆也。日之行東北，從黒道，閉藏萬物，月爲之佐，時万物懷任於下，揆然萌牙，又因以爲日名焉。"
                },
                {
                    "paragraph": "其帝顓頊，其神玄𡨋，",
                    "zhushu": "此黒精之君，水官之臣，自古以來，著德立功者也。顓頊，髙陽氏也。玄𡨋，少皡氏之子，曰脩，曰熈，爲水官。○顓音專。頊音許玉反。𡨋，亡丁反。"
                },
                {
                    "paragraph": "其蟲介，",
                    "zhushu": "介，甲也。象物閉藏地中，龜鼈之屬。○鼈，必滅反。"
                },
                {
                    "paragraph": "其音羽，",
                    "zhushu": "三分商去一以生羽，羽數四十八，属水者，以爲最清，物之象也。冬氣和則羽声調。樂記曰：羽亂則危，其財匱。○匱，其位反。"
                },
                {
                    "paragraph": "律中應鍾，",
                    "zhushu": "孟冬氣至，則應鍾之律應。應鍾者，姑洗之所生，三分去一，律長四寸二十七分寸之二十。周語曰：應鍾均利器用，俾應復。○應，應對之應。注同。"
                },
                {
                    "paragraph": "其數六，",
                    "zhushu": "水生數一，成數六，但言六者，亦㪯其成數。"
                },
                {
                    "paragraph": "其味鹹，其𦤀朽，",
                    "zhushu": "水之𦤀味也。凡鹹朽者皆屬焉。氣若有若無爲朽。○朽，許九反，本亦作㱙，字林云：㱙，腐也。說文云：㱙或爲朽字。"
                },
                {
                    "paragraph": "其祀行，𥙊先腎。",
                    "zhushu": "冬隂，盛寒於水，祀之於行，從辟除之𩔖也。祀之先𥙊腎者，隂位在下，腎亦在下，腎爲尊也。行在廟門外之西，爲軷。壌厚一寸，廣五尺，輪四尺。祀行之礼，北靣設主于軷上，乃制腎及脾爲爼，奠于主南，又設盛于爼東。𥙊肉，腎一，脾再，其他皆如祀門之礼。○辟，必亦反，又婢亦反。軷，歩曷反。壌，如丈反。厚，户豆反。廣，古曠反。重言：其日壬癸至𥙊先腎十一句，除律中應鍾一句，重見仲冬、季冬。"
                },
                {
                    "paragraph": "○水始氷，地始凍，雉入大水爲蜃，虹藏不見。",
                    "zhushu": "皆記時候也。大水，淮也。大蛤，日蜃。○蜃，常忍反。見，賢遍反，下注録見同。重意：中冬，虹始見。"
                },
                {
                    "paragraph": "○天子居玄堂左个，乗玄路，駕鐡驪，載玄旂，衣黒衣，服玄玉，食黍與彘，其器閎以奄。",
                    "zhushu": "玄堂左个，北堂西偏也。鐡驪，色如鐵，黍秀舒散，属火，寒時食之，亦以安生也。彘，水畜也。器閎而奄，象物閉藏也。今月令曰乗軫路，似當爲袗字之誤也。○驪，力知反。彘，直吏反。袗，之忍反，又之刃反。重言：乗玄路至其器閎以奄十句，重見仲冬、季冬。"
                },
                {
                    "paragraph": "○是月也，以立冬。先立冬三日，太史謁之天子曰：某日立冬，盛德在水。天子乃齊。",
                    "zhushu": "謁，告。○先，悉薦反。"
                },
                {
                    "paragraph": "立冬之日，天子親帥三公、九卿、大夫以迎冬於北郊。還反，賞死事，恤孤寡。",
                    "zhushu": "迎冬者，𥙊黒帝叶光紀於北郊之兆也。死事，謂以國事死者，若公叔禺人、顔𣵠聚者也。孤寡其妻子也。有以惠賜之，大功加賞。○叶，本又作汁，音協。禺音遇。㭬，丁角反，又作𣵠，同。重言：天子親帥三公、九卿、大夫四，見孟春。"
                },
                {
                    "paragraph": "○是月也，命大史釁龜筴，占兆，審卦吉凶。",
                    "zhushu": "筴，蓍也。占兆，龜之繇文也。周礼龜人上春釁龜，謂建寅之月也。秦以其歳首使大史釁龜筴，與周異矣。卦吉凶，謂易也。審省録之，而不釁筮，筮短，賤於兆也。今月令曰釁祠，祠，衍字。○釁，許靳反。筴，𥘉格反。蓍音尸。繇，直又反。"
                },
                {
                    "paragraph": "是察阿黨，則罪無有掩敝。",
                    "zhushu": "阿黨，謂洽獄吏以私恩曲橈相爲也。○爲，于僞反，下爲仲冬、爲天子皆同。"
                },
                {
                    "paragraph": "○是月也，天子始裘。",
                    "zhushu": "九月授衣，至此可以加裘。"
                },
                {
                    "paragraph": "○命有司曰：天氣上騰，地氣下降，天地不通，閉塞而成冬。",
                    "zhushu": "使有司助閉藏之氣，門户可閉閉之。䆫牖可塞塞之。○上，時掌反，又如字，下上泄同。重意：孟春：天氣下降，地氣上騰。"
                },
                {
                    "paragraph": "命百官謹蓋藏，",
                    "zhushu": "謂府庫囷倉有藏物。○藏，才浪反，又如字。重言：命百官二，孟秋一。"
                },
                {
                    "paragraph": "命司徒循行積聚，無有不斂。",
                    "zhushu": "謂芻禾薪蒸之属。○行，下孟反。積聚，子賜反，下才柱反，又並如字，仲冬同。"
                },
                {
                    "paragraph": "坏城郭，戒門閭，脩鍵閉，慎管籥，固封疆，備邊竟，完要塞，謹關梁，塞徯徑。",
                    "zhushu": "坏，益也。鍵牡，閉牝也。管籥，搏鍵器也。固封疆，謂使有司循其溝樹及其衆庶之守法也。要塞，邊城要害處也。梁，橋横也。徯徑，禽獸之道也。今月令疆或爲壐。○鍵，其輦反，又其偃反。籥，羊灼反。疆，居良反，注及下注同。塞，先代反，注同。塞徯，上先則反，下音奚。徑，古定反。牡，亡古反，又茂后反。搏，音傳，一本作傳，直專反。處，尺慮反。璽，音徙。"
                },
                {
                    "paragraph": "○飭䘮紀，辨衣裳，審棺椁之薄厚，塋丘壟之大小，髙卑、厚薄之度，貴賤之等級。",
                    "zhushu": "此亦閉藏之具，順時飭正之也。辨衣裳，謂襲歛尊卑所用也。所用又有多少。○塋，音營。壟，力勇反。襲，音習。歛，力驗反，又力檢反。"
                },
                {
                    "paragraph": "○是月也，命工師效功，陳𥙊器，案度程，母或作爲淫巧，以蕩上心，必功致爲上。",
                    "zhushu": "霜降而百工休，至此物皆成也。工師，工官之長也。效功，録見百工所作器物也。主於𥙊器，𥙊，器尊也。度，謂制大小也。程，謂器所容也。淫巧，謂奢僞。恠，好也。蕩，謂摇動生其奢淫。○效，户教反。巧，如字，又苦孝反，注同。致，直吏反，下注同。長，丁丈反。重言：母或作爲淫巧以蕩上心二，一見季春。"
                },
                {
                    "paragraph": "物勒工名，以考其誠。",
                    "zhushu": "勒，刻也。刻工姓名於其器，以察其信，知其不功致。"
                },
                {
                    "paragraph": "功有不當，必行其罪，以窮其情。",
                    "zhushu": "功不當者，取材美而器不堅也。○當，丁浪反，注同。"
                },
                {
                    "paragraph": "○是月也，大飲烝。",
                    "zhushu": "十月，農功畢，天子、諸侯與其羣臣飲酒於大學，以正齒位，謂之大飲。别之於他，其禮亡。今天子以燕礼，郡國以郷飲酒礼代之。燕，謂有牲體爲爼也。黨正職曰：國索鬼神而𥙊祀，則以礼属民，而飲酒于序，以正齒位。亦謂此時也。詩云：十月滌埸，朋酒斯饗。曰殺羔羊，躋彼公堂。稱彼兕觵，受福無疆。是頌大飲之詩。○别，彼列反。索，所百反。属，之玉反，下同。滌，大歷反。埸，直良反。躋，子𠔃反。兕，徐履反。觵，古宏反。"
                },
                {
                    "paragraph": "○天子乃祈來年于天宗，大割祠于公社及門閭，臘先祖五祀，",
                    "zhushu": "此周礼所謂蜡𥙊也。天宗，謂日月星辰也。大割，大殺羣牲割之也。臘，謂以田獵所得禽𥙊也。五祀，門、户、中𩅸、竈、行也。或言祈年，或言大割，或言臘，互文。○臘，力合反。蜡，仕迓反，字林作楷。"
                },
                {
                    "paragraph": "勞農以休息之。",
                    "zhushu": "黨正，属民飲酒，正齒位是也。○勞，力報反。"
                },
                {
                    "paragraph": "○天子乃命將帥講武，習射御角力。",
                    "zhushu": "爲仲冬將大閱，簡習之。亦因營室主武士也。凡田之禮，唯狩最備。夏小正：十一月，王狩。○將帥，上子匠反，下色𩔖反。閱，音悅。狩，手又反。"
                },
                {
                    "paragraph": "○是月也，乃命水虞、漁師，收水泉池澤之賦，毋或敢侵削衆庶兆民，以爲天子取怨于下，其有若此者，行罪無赦。",
                    "zhushu": "因盛德在水，収其稅。"
                },
                {
                    "paragraph": "○孟冬行春令，則凍閉不密，地氣上泄，",
                    "zhushu": "寅之氣乗之也。○泄，息列反，下同。"
                },
                {
                    "paragraph": "民多流亡。",
                    "zhushu": "象蟄蟲動。"
                },
                {
                    "paragraph": "行夏令，則國多暴風，方冬不寒，蟄蟲復出。",
                    "zhushu": "巳之氣，乗之也。立夏，巽用事，巽爲風。○復，扶又反。"
                },
                {
                    "paragraph": "行秋令，則雪霜不時，",
                    "zhushu": "申之氣乗之也。"
                },
                {
                    "paragraph": "小兵時起，土地侵削。",
                    "zhushu": "申，隂氣尚斂，申宿直參伐，參伐爲兵。○參，所林反，下同。"
                },
                {
                    "paragraph": "仲冬之月，日在斗，昏東辟中，旦軫中。",
                    "zhushu": "仲冬者，日月㑹於星紀，而斗建子之辰也。○辟，必亦反，又必狄反。"
                },
                {
                    "paragraph": "其日壬癸，其帝顓頊，其神玄𡨋，其蟲介，其音羽，律中黃鍾。其數六，其味鹹，其臭朽，其祀行，𥙊先腎。",
                    "zhushu": "黄鍾者，律之始也，九寸。仲冬氣至，則黄鍾之律應。周語曰：黄鍾所以宣養六氣九德。"
                },
                {
                    "paragraph": "○氷益壯，地始坼，鶡旦不鳴，虎始交。",
                    "zhushu": "皆記時𠋫也。鶡旦，求旦之鳥也。交，猶合也。○壯，莊亮反。曷，本亦作鶡，同户割反。鶡旦，鳥名。"
                },
                {
                    "paragraph": "○天子居玄堂大廟，乗玄路，駕鐡驪，載玄旂，衣黒衣，服玄玉，食黍與彘，其器閎以奄。",
                    "zhushu": "玄堂，大廟，北堂當大室。"
                },
                {
                    "paragraph": "○飭死事。",
                    "zhushu": "飭軍士戰，必有死志。"
                },
                {
                    "paragraph": "命有司曰：土事毋作，慎毋發蓋，毋發室屋，及起大衆，以固而閉。地氣沮泄，是謂發天地之房，諸蟄則死，民必疾疫，又隨以䘮。命之曰暢月。",
                    "zhushu": "而，猶女也。暢，猶充也。大隂用事，尤重閉藏。○暢，勑亮反。女音汝。大音太。"
                },
                {
                    "paragraph": "○是月也，命奄尹，申宫令，審門閭，謹房室，必重閉。",
                    "zhushu": "奄尹，主領奄豎之官也。於周則爲内宰，掌治王之内政、宫令，幾出入及開閉之屬。重閉，外内閉也。○重，直龍反，注同。"
                },
                {
                    "paragraph": "省婦事，毋得淫，雖有貴戚近習，毋有不禁。",
                    "zhushu": "省婦事，所以靜隂𩔖也。淫，謂女功奢僞怪好物也。貴戚，謂姑姊妹之屬，近習，天子所親幸者。○省，所景反，注同。"
                },
                {
                    "paragraph": "○乃命大酋，秫稻必齊，麴糵必時，湛熾必絜，水泉必香，陶器必良，火齊必得。兼用六物，大酋監之，毋有差貸。",
                    "zhushu": "酒孰曰酋。大酋者，酒官之長也，於周則爲酒人。秫稻必齊，謂孰成也。湛，漬也。熾，炊也。火齊，腥孰之調也。物，猶事也。差貸，謂失誤，有善有惡也。古者獲稻而漬米麴，至春而爲酒。詩云：十月穫稻，爲此春酒，以介眉壽。○酋，子由反，又在由反。秫音述。麴，丘六反。蘖，魚列反。湛，子廉反。熾，尺志反。齊，才計反，注火齊同。監，古衘反。貸音二，又他得反，注同。長，丁丈反。穫，户郭反。"
                },
                {
                    "paragraph": "○天子命有司，祈祀四海、大川、名源、淵澤、井泉。",
                    "zhushu": "順其德盛之時𥙊之也。今月令淵爲深。"
                },
                {
                    "paragraph": "○是月也，農有不收藏積聚者，馬牛畜獸有放佚者，取之不詰。",
                    "zhushu": "此収斂尤急之時，人有取者不罪，所以警懼其主也。王居明堂禮曰：孟冬之月，命農畢積聚，繫収牛馬。○畜，許六反。詰音起吉反。"
                },
                {
                    "paragraph": "山林藪澤，有能取蔬食田獵禽獸者，野虞教道之。其有相侵奪者，罪之不赦。",
                    "zhushu": "務収斂野物也。大澤曰薮，草木之實爲蔬食。○薮，素口反。道，音導。"
                },
                {
                    "paragraph": "○是月也，日短至，隂陽争，諸生蕩。",
                    "zhushu": "争者，隂方盛，陽欲起也。蕩，謂物動萌芽也。○争，争闘之争，注同。重言：日短至二，一見下文。仲夏：日長至。○隂陽争二，仲夏。"
                },
                {
                    "paragraph": "君子齊戒，處必掩身。身欲寧，去聲色，禁𦒿慾，安形性，事欲静，以待隂陽之所定。",
                    "zhushu": "寕，安也。声，謂樂也。易及樂。春秋說云：冬全，人主与羣臣，從八能之士，作樂五日。此言去声色，又相反。○去，起吕反，注及下同。𦒿，市志反。從，子用反。重意：詳見仲夏。"
                },
                {
                    "paragraph": "○芸始生，茘挺出，蚯蚓結，麋角解，水泉動。",
                    "zhushu": "又記時𠉀也。芸，香草地。茘挺，馬䪥也。水泉動，潤上行。○芸，音云。荔，力計反。挺，大頂反。麋，亡悲反。解音蟹。䪥，戸介反。上，時丈反。"
                },
                {
                    "paragraph": "○日短至，則伐木，取竹箭。",
                    "zhushu": "此其堅成之極時。"
                },
                {
                    "paragraph": "○是月也，可以罷官之無事，去器之無用者。",
                    "zhushu": "謂先時權所建作者也。天地閉藏而万物休，可以去之。"
                },
                {
                    "paragraph": "○塗闕廷門閭，築囹圄，此以助天地之閉藏也。",
                    "zhushu": "順時氣也。"
                },
                {
                    "paragraph": "○仲冬行夏令，則其國乃旱，",
                    "zhushu": "午之氣乗之也。"
                },
                {
                    "paragraph": "氛霧𡨋𡨋，",
                    "zhushu": "霜降之氣，散相乱也。○氛，芳云反。"
                },
                {
                    "paragraph": "雷乃發聲。",
                    "zhushu": "震，氣動也。午属震。"
                },
                {
                    "paragraph": "行秋令，則天時雨汁，𤓰瓠不成，",
                    "zhushu": "酉之氣乗之也。酉宿直昂畢，畢好雨。雨汁者，水雪雜下也。子宿直虚危，虚危内有𤓰瓠。○雨汁，于付反，下音執，注同。瓠，户故反。好，呼報反。"
                },
                {
                    "paragraph": "國有大兵。",
                    "zhushu": "兵亦軍之氣。"
                },
                {
                    "paragraph": "行春令，則蝗蟲爲敗，",
                    "zhushu": "當蟄者，出夘之氣乗之也。"
                },
                {
                    "paragraph": "水泉咸竭，",
                    "zhushu": "大水爲旱。"
                },
                {
                    "paragraph": "民多疥癘。",
                    "zhushu": "疥癘之病，孚甲象也。○疥，音介。"
                },
                {
                    "paragraph": "季冬之月，日在婺女，昏婁中，旦氐中。",
                    "zhushu": "季冬者，日月㑹於玄枵，而斗建丑之辰也。○婺，無付反。婁，力侯反。氐，丁弓反，又音丁計反。枵，許驕反。"
                },
                {
                    "paragraph": "其日壬癸，其帝顓頊，其神玄𡨋，其蟲介，其音羽，律中大吕，其數六，其味鹹，其臭朽，其祀行，𥙊先腎。",
                    "zhushu": "大吕者，㽔賔之所主也。三分益一，律長八寸二百四十三分寸之百四。季冬氣至，則大吕之律應。周語曰：大吕助陽宣物。"
                },
                {
                    "paragraph": "○鴈北郷，鵲始巢，雉雊，雞乳。",
                    "zhushu": "皆記時候也。雊，雉鳴也。詩云：雉之朝雊，尚求其雌。○郷，音向。雊，古豆反。乳，如住反。"
                },
                {
                    "paragraph": "○天子居玄堂右个，乗玄路，駕鐡驪，載玄旂，衣黒衣，服玄玉，食黍與彘，其器閎以奄。",
                    "zhushu": "玄堂右个，北堂東偏。"
                },
                {
                    "paragraph": "○命有司大難，旁磔，出土牛，以送寒氣。",
                    "zhushu": "此難，難隂氣也。難隂始於此者，隂氣右行，此月之中，日歷虚危，虚危有墳墓四司之氣，爲厲鬼，將隨強隂出害人也。旁磔，於四方之門。磔，攘也。出，猶作也。作土牛者，丑爲牛，牛，可牽止也。送，猶畢也。○難，乃多反，下注同。磔，竹百反。爲厲，于僞反。"
                },
                {
                    "paragraph": "○征鳥厲疾。",
                    "zhushu": "殺氣當極也。征烏，題肩也。齊人謂之擊征，或名曰鷹，仲春化爲鳩。○題，大𠔃反。"
                },
                {
                    "paragraph": "乃畢山川之祀，及帝之大臣，天之神祇。",
                    "zhushu": "四時之功，成於冬，孟月，𥙊其宗，至此可以𥙊其佐也。帝之大臣，句芒之屬。天之神祇，司中、司命，風師、雨師。○祇，音祈。"
                },
                {
                    "paragraph": "○是月也，命漁師始漁，天子親往，乃嘗漁，先薦寢廟。",
                    "zhushu": "天子必親往視漁。明漁非常事，重之也。此時魚絜美。"
                },
                {
                    "paragraph": "○氷方盛，水澤腹堅，命取氷，",
                    "zhushu": "腹，厚也。此月日在北陸，氷堅厚之時也。北陸，謂虚也。今月令無堅。○腹，本又作複，又方服反。"
                },
                {
                    "paragraph": "氷以入。令告民出五種，",
                    "zhushu": "氷旣入，而令田官告民出五種，明大寒氣過，農事將起也。○種，章勇反，注同。"
                },
                {
                    "paragraph": "命農計耦耕事，脩耒耜，具田器。",
                    "zhushu": "耜者，耒之金也，廣五寸。田器。鎡錤之属。○鎡，音兹。錤，音基。"
                },
                {
                    "paragraph": "○命樂師大合吹而罷。",
                    "zhushu": "歳將終，與族人大飲，作樂於大寢，以綴恩也。言罷者，此用禮樂於族人最盛，後年若時乃復然也。凡用樂必有禮，用禮則有不用樂者。王居明堂禮：季冬，命國爲酒，以合三族，君子恱，小人樂。○合，古荅反。吹，昌睡反。罷如字，又音皮。復，扶又反。子說音悅。人樂音洛。"
                },
                {
                    "paragraph": "○乃命四監収秩薪柴，以共郊廟及百祀之薪燎。",
                    "zhushu": "四監，主山林川澤之官也。大者可析謂之薪，小者合束謂之柴。薪施炊爨，柴以給燎。春秋傳曰：其父析薪。今月令無及百祀之薪燎。○共，音恭，下文以共皆同。燎，力召反。析，思歷反，下同。㸑，七亂反。"
                },
                {
                    "paragraph": "○是月也，日窮于次，月窮于紀，星回于天，數將幾終，",
                    "zhushu": "言日月星辰運行于此，月皆周匝於故處也。次，舎也。紀，㑹也。○幾，音祈，又音機。處，昌慮反。"
                },
                {
                    "paragraph": "𡻕且更始。專而農民，毋有所使。",
                    "zhushu": "而，猶女也。言專一女農民之心，令之豫有志於耕稼之事，不可徭役，徭役之，則志散失業也。○女，音汝。令，力呈反。"
                },
                {
                    "paragraph": "○天子乃與公卿大夫共飭國典，論時令，以待來𡻕之冝。",
                    "zhushu": "飭國典者，和六典之法也。周禮以正月爲之，建寅而縣之，今用此月，則所因於夏、殷也。○縣，音玄。"
                },
                {
                    "paragraph": "○乃命太史，次諸侯之列，賦之犧牲，以共皇天上帝社稷之饗。",
                    "zhushu": "此所與諸侯共者也。列國有大小也，賦之犧牲，大者出多，小者出少。饗，献也。"
                },
                {
                    "paragraph": "乃命同姓之邦，共寢廟之芻豢。",
                    "zhushu": "此所以與同姓共也。芻豢，猶犧牲。"
                },
                {
                    "paragraph": "命宰歷卿大夫至于庶民土田之數，而賦犧牲，以共山林名川之祀。",
                    "zhushu": "此所與卿大夫、庶民共者也。歷。猶次也。卿大夫采地亦有大小，其非采地，以其邑之民多少賦之。"
                },
                {
                    "paragraph": "凡在天下九州之民者，無不咸獻其力，以共皇天上帝、社稷、寢廟、山林名川之祀。",
                    "zhushu": "民非神之福不生，雖有其邦國采地，此賦要由民出。"
                },
                {
                    "paragraph": "○季冬行秋令，則白露蚤降，介蟲爲妖，",
                    "zhushu": "戌之氣乗之也。九月𥘉，尚有白露，月中乃爲霜，丑爲鼈蟹。"
                },
                {
                    "paragraph": "四鄙入保。",
                    "zhushu": "畏兵辟寒氣。○辟，毗異反。"
                },
                {
                    "paragraph": "行春令，則胎夭多傷，",
                    "zhushu": "辰之氣乗之也。天少長也。此月物甫萌芽，季春乃句者畢出，萌者盡逹。胎夭多傷者，生氣早至，不充其性。○胎，吐來反。夭，烏老反，注同。少長，上討召反，下丁丈反。句，古侯反。"
                },
                {
                    "paragraph": "國多固疾，",
                    "zhushu": "生不充性，有乆病也。"
                },
                {
                    "paragraph": "命之曰逆。",
                    "zhushu": "衆害莫大於此。"
                },
                {
                    "paragraph": "行夏令，則水潦敗國，時雪不降，氷凍消釋。",
                    "zhushu": "未之氣乗之也。季夏大雨時行。○消，釋如字，一本作液，音亦。"
                }
            ]
        },
        {
            "name": "曽子問第七",
            "paragraphs": [
                {
                    "paragraph": "曽子問第七",
                    "zhushu": "○陸曰：曽子，孔子弟子曽參也。以其所問多明於禮，故著姓名以顕之。",
                    "type": 1
                },
                {
                    "paragraph": "曽子問曰：君薨而丗子生，如之何？孔子曰：卿、大夫、士從攝主，北靣於西階南。",
                    "zhushu": "変於朝夕哭位也。攝主，上卿代君聽國政。"
                },
                {
                    "paragraph": "大祝禆冕，執束帛，升自西階，盡等，不升堂，命毋哭。",
                    "zhushu": "將有事，冝清静也。禆冕者，接神則𥙊服也，諸侯之卿大夫所服。禆冕，絺冕也，玄冕也。上服爵弁服。大祝禆冕，則大夫。○大祝，音㤗，下文注大祝、大宰、大宗、大廟、大史皆同此音。下之六反，說文云：祝，𥙊主賛詞者。禆，婢支反。毋，音無，本亦作无。絺，知里反，本又作希，徐，張履反。"
                },
                {
                    "paragraph": "祝聲三，告曰：某之子生，敢告。",
                    "zhushu": "声噫，歆，警神也。某，夫人之氏也。○祝，之六反，下同，徐之又反。二，息暫反，又如字，下声三及三者三皆放此。噫，於其反。歆，許金反。警，居領反。重言：祝声三，二見下文。"
                },
                {
                    "paragraph": "升，奠幣于殯東几上，哭降。",
                    "zhushu": "几筵於殯東。明繼躰也。"
                },
                {
                    "paragraph": "衆主人、卿、大夫、士、房中皆哭，不踊，",
                    "zhushu": "衆主人，君之親也。房中，婦人。"
                },
                {
                    "paragraph": "盡一哀，反位，遂朝奠。",
                    "zhushu": "反朝夕哭位。"
                },
                {
                    "paragraph": "小宰升，舉幣。",
                    "zhushu": "所主也。㪯而下，埋之階間。"
                },
                {
                    "paragraph": "三日，衆主人、卿、大夫、士如𥘉位，北靣，",
                    "zhushu": "三日，負子日也。𥘉告生時。"
                },
                {
                    "paragraph": "大宰、大宗、大祝皆禆冕，少師奉子以衰，祝先，子從，宰、宗人從，入門，哭者止。",
                    "zhushu": "宰、宗人，詔賛君事者。○少，升召反，下少䘮并注同。○奉，芳勇反，下注奉者同。衰，七雷反，下同。從，才用反，下同。"
                },
                {
                    "paragraph": "子升自西階，殯前北靣，祝立于殯東南隅。祝聲三，曰：某之子某，從執事敢見。子拜稽顙，哭，",
                    "zhushu": "奉子者拜哭。○見，賢遍反，下而見伯父、廟見、旅見同。"
                },
                {
                    "paragraph": "祝、宰、宗人、衆主人、卿、大夫、士哭，踊三者三，降，東反位，皆𥘵。子踊，房中亦踊，三者三，襲，衰，杖，",
                    "zhushu": "踊、襲、衰、杖，成子禮也。"
                },
                {
                    "paragraph": "奠出。",
                    "zhushu": "亦謂朝奠。"
                },
                {
                    "paragraph": "大宰命祝、史，以名徧告于五祀、山川。",
                    "zhushu": "因負子名之。䘮於禮畧也。○徧音遍，下同。"
                },
                {
                    "paragraph": "○曽子問曰：如巳葬而丗子生，則如之何？孔子曰：大宰、大宗從大祝而告于禰。",
                    "zhushu": "告生也。○禰，本又作祢，乃禮反。重言則如之何五，互見前篇。"
                },
                {
                    "paragraph": "三月，乃名于禰，以名徧告及，社稷、宗廟、山川。",
                    "zhushu": ""
                },
                {
                    "paragraph": "○孔子曰：諸侯適天子，必告于祖，奠于禰，",
                    "zhushu": "皆奠幣以告之，互文也。"
                },
                {
                    "paragraph": "冕而出視朝。",
                    "zhushu": "聽國事也。諸侯朝天子，必禆冕，爲將庿受也。禆冕者，公衮，侯、伯鷩，子、男毳。○朝，直遥反，生及下同。爲，于僞反，下爲事同。衮，古本反。鷩，必列反。毳，昌銳反。"
                },
                {
                    "paragraph": "命祝、史告于社稷、宗廟、山川，",
                    "zhushu": "臨行又徧告宗庿，孝敬之心也。"
                },
                {
                    "paragraph": "乃命國家五官而后行，",
                    "zhushu": "五官，五大夫典事者，命者，勑之以其職。"
                },
                {
                    "paragraph": "道而出。",
                    "zhushu": "祖，道也。聘礼曰：出祖釋軷。𥙊，酒脯也。○軷，歩末反。"
                },
                {
                    "paragraph": "告者五日而徧，過是非禮也。",
                    "zhushu": "旣告，不敢乆留。"
                },
                {
                    "paragraph": "凡告用牲、幣，反亦如之。",
                    "zhushu": "牲，當爲制，字之誤也。制幣，一丈八尺。○牲幣，依注牲音制。"
                },
                {
                    "paragraph": "○諸侯相見，必告于禰，",
                    "zhushu": "道近，或可以不親告袓。"
                },
                {
                    "paragraph": "朝服而出視朝。",
                    "zhushu": "朝服，爲事故也。"
                },
                {
                    "paragraph": "命祝、史告于五廟，所過山川，",
                    "zhushu": "山川所不過，則不告。貶於適天子也。"
                },
                {
                    "paragraph": "亦命國家五官，道而出。反必親告于祖、禰，乃命祝、史告至于前所告者，而后聽朝而入。",
                    "zhushu": "反必親告祖祢，同出入礼。"
                },
                {
                    "paragraph": "○曾子問曰：並有䘮，如之何？何先何後？",
                    "zhushu": "並謂父母若親同者，同月死。"
                },
                {
                    "paragraph": "孔子曰：葬，先輕而後重；其奠也，先重而後輕，禮也。自啓及葬不奠，",
                    "zhushu": "不奠，務於當葬者。"
                },
                {
                    "paragraph": "行葬不哀次，",
                    "zhushu": "不哀次，䡖於在殯者。"
                },
                {
                    "paragraph": "反葬奠，而后辭於殯，遂脩葬事。",
                    "zhushu": "殯，當爲賔，声之誤也。辝於賔，謂告將葬啓期也。○殯，音賔，出注。"
                },
                {
                    "paragraph": "其虞也，先重而後輕，禮也。",
                    "zhushu": ""
                },
                {
                    "paragraph": "○孔子曰：宗子雖七十，無無主婦；",
                    "zhushu": "族人之婦，不可無統。"
                },
                {
                    "paragraph": "非宗子，雖無主婦可也。○曾子問曰：將冠子，冠者至，揖譲而入，聞齊衰、大功之䘮，如之何？",
                    "zhushu": "冠者，賔及賛者。○冠，古乱反，下及注皆同。"
                },
                {
                    "paragraph": "孔子曰：内䘮則廢。外䘮則冠而不醴，徹饌而埽，即位而哭。如冠者未至，則廢。",
                    "zhushu": "内䘮，同門也。不醴，不醴子也。其廢者，䘮成服，因䘮而冠。○饌，仕恋反。埽，悉報反。重言：即位而哭二，下文一，奔䘮一。"
                },
                {
                    "paragraph": "○如將冠子而未及期日，而有齊衰、大功、小功之䘮，則因䘮服而冠。",
                    "zhushu": "廢吉礼而因䘮冠，俱成人之服。及，至也。"
                },
                {
                    "paragraph": "除䘮不改冠乎？孔子曰：天子賜諸侯、大夫冕、弁服於大廟，歸設奠，服賜服，於斯乎有冠醮，無冠醴。",
                    "zhushu": "酒爲醮。冠礼，醴重而醮䡖。此服賜服，酌用酒，尊賜也。不醴，明不爲改冠，改冠當醴之。醮，子妙反。○酌而無献酬曰醮。"
                },
                {
                    "paragraph": "父没而冠，則巳冠埽地而登於禰，巳𥙊而見伯父、叔父，而后饗冠者。",
                    "zhushu": "饗，謂礼之。"
                },
                {
                    "paragraph": "○曽子問曰：𥙊如之何則不行旅酬之事矣？孔子曰：聞之，小祥者，主人練𥙊而不旅，奠酬於賔，賔弗舉，禮也。",
                    "zhushu": "奠無尸，虞不致爵，小祥不旅酬，大祥無無筭爵，弥吉。"
                },
                {
                    "paragraph": "昔者魯昭公練而舉酬行旅，非禮也；孝公大祥，奠酬弗舉，亦非禮也。",
                    "zhushu": "孝公，隠公之祖父。重言：非禮也，亦非禮也並重見曲禮第一。"
                },
                {
                    "paragraph": "○曽子問曰：大功之䘮，可以與於饋奠之事乎？",
                    "zhushu": "饋奠，在殯時也。○與，音預，下至說衰與奠皆同。"
                },
                {
                    "paragraph": "孔子曰：豈大功耳，自斬衰以下皆可，禮也。曽子曰：不以輕服而重相爲乎？",
                    "zhushu": "恠以重服而爲人執事。○爲，于僞反，注爲人、其所爲服、爲君、爲其皆同。"
                },
                {
                    "paragraph": "孔子曰：非此之謂也。",
                    "zhushu": "非謂爲人，謂於其所爲服也。"
                },
                {
                    "paragraph": "天子、諸侯之䘮，斬衰者奠；",
                    "zhushu": "爲君服者皆斬衰，唯主人不奠。"
                },
                {
                    "paragraph": "大夫齊衰者奠，",
                    "zhushu": "服斬衰者不奠。辟正君也。齊衰者，其兄弟。○辟，音避，下同。"
                },
                {
                    "paragraph": "士則朋友奠。不足則取於大功以下者，不足則反之。",
                    "zhushu": "服齊衰者不奠，辟大夫也。言不足者，謂殷奠時。○士則朋友，一本作士則朋友奠。"
                },
                {
                    "paragraph": "○曽子問曰：小功可以與於𥙊乎？",
                    "zhushu": "𥙊，謂虞卒哭時。"
                },
                {
                    "paragraph": "孔子曰：何必小功耳，自斬衰以下與𥙊，禮也。曽子曰：不以輕䘮而重𥙊乎？",
                    "zhushu": "恠使重者執事。"
                },
                {
                    "paragraph": "孔子曰：天子、諸侯之䘮𥙊也，不斬衰者不與𥙊。大夫齊衰者與𥙊。士𥙊不足，則取於兄弟大功以下者。○曽子問曰：相識，有䘮服，可以與於𥙊乎？",
                    "zhushu": "問已有䘮服，可以助所識者𥙊否？"
                },
                {
                    "paragraph": "孔子曰：緦不𥙊，又何助於人？○曽子問曰：廢䘮服，可以與於饋奠之事乎？",
                    "zhushu": "謂新除䘮服也。"
                },
                {
                    "paragraph": "孔子曰：說衰與奠，非禮也。",
                    "zhushu": "執事於人之神，爲其忘哀疾也。○說，湯活反。"
                },
                {
                    "paragraph": "以擯相可也。",
                    "zhushu": ""
                },
                {
                    "paragraph": "○曽子問曰：昏禮旣納幣，有吉日，女之父母死，則如之何？",
                    "zhushu": "吉日，取女之吉日。○相，息亮反。取，七住反，本亦作娶，下文取婦、取女同。"
                },
                {
                    "paragraph": "孔子曰：壻使人弔。如壻之父母死，則女之家亦使人弔。",
                    "zhushu": "必使人弔者，未成兄弟。"
                },
                {
                    "paragraph": "父䘮稱父，母䘮稱母。",
                    "zhushu": "禮冝各以其敵者也。父使人弔之，辝云：某子聞某之䘮，某子使某如何不淑。母則若云：宋蕩伯姫聞姜氏之䘮，伯姬使某，如何不淑。凡弔辝一耳。"
                },
                {
                    "paragraph": "父母不在，則稱伯父丗母。",
                    "zhushu": "弔禮不可廢也。伯父母又不在，則稱叔父母。"
                },
                {
                    "paragraph": "壻巳葬，壻之伯父致命女氏曰：某之子有父母之䘮，不得嗣爲兄弟，使某致命。女氏許諾而弗敢嫁，禮也。",
                    "zhushu": "必致命者，不敢以累年之䘮，使人失嘉㑹之時。○累，力弭反。"
                },
                {
                    "paragraph": "壻免䘮，女之父母使人請，壻弗取而后嫁之，禮也。",
                    "zhushu": "請，請成婚。"
                },
                {
                    "paragraph": "女之父母死，壻亦如之。",
                    "zhushu": "女免䘮，壻之父母亦使人請，其巳葬時，亦致命。"
                },
                {
                    "paragraph": "○曽子問曰：親迎，女在塗，而壻之父母死，如之何？孔子曰：女改服，布深衣，縞緫，以趨䘮。",
                    "zhushu": "布深衣，縞緫。婦人始䘮未成服之服。○迎，魚敬反，下同。縞，古老反。緫，音揔。"
                },
                {
                    "paragraph": "女在塗，而女之父母死，則女反。",
                    "zhushu": "奔䘮，服期。○期，居冝反，下同。"
                },
                {
                    "paragraph": "如壻親迎，女未至，而有齊衰、大功之䘮，則如之何？孔子曰：男不入，改服於外次，女入，改服於内次，然後即位而哭。",
                    "zhushu": "不聞䘮即改服者，昏禮重於齊衰以下。"
                },
                {
                    "paragraph": "曽子問曰：除䘮則不復昏禮乎？",
                    "zhushu": "復，猶償也。○償，音尚。"
                },
                {
                    "paragraph": "孔子曰：𥙊，過時不𥙊，禮也。又何反於𥘉？",
                    "zhushu": "重喻輕也。同牢及饋饗，相飲食之道。○過，古卧反。飲，於鴆反。食，音寺。"
                },
                {
                    "paragraph": "孔子曰：嫁女之家，三夜不息燭，思相離也。",
                    "zhushu": "親骨肉也。○離，力智反。"
                },
                {
                    "paragraph": "取婦之家，三日不舉樂，思嗣親也。",
                    "zhushu": "重丗變也。重意：取婦之家，三日不㪯樂。郊特牲：昏礼不㪯。檀弓上：忌日不樂。𥙊統三十六：齊者不樂。"
                },
                {
                    "paragraph": "三月而廟見，稱來婦也。擇日而𥙊於禰，成婦之義也。",
                    "zhushu": "謂舅姑𣳚者也，必𥙊成婦。義者，婦有供養之礼，猶舅姑存時，盥饋特豚於室。○供，九用反。養，羊尚反。盥饋，音管，下其位反。"
                },
                {
                    "paragraph": "○曽子問曰：女未廟見而死，則如之何？孔子曰：不遷於祖，不祔於皇姑，壻不杖、不菲、不次，歸葬于女氏之黨，示未成婦也。",
                    "zhushu": "迁朝廟也。壻雖不備䘮礼，猶爲之服齊衰也。○菲，一本作扉，扶畏反，草履。朝，直遥反。爲，于僞反，下爲庶母、爲其、下文君爲皆同。"
                },
                {
                    "paragraph": "○曽子問曰：取女，有吉日而女死，如之何？孔子曰：壻齊衰而弔，旣葬而除之。夫死亦如之。",
                    "zhushu": "未有期三年之恩也。女服斬衰。"
                },
                {
                    "paragraph": "○曽子問曰：䘮有二孤，廟有二主，禮與？",
                    "zhushu": "恠，時有之。○与，音餘，下禮與同。"
                },
                {
                    "paragraph": "孔子曰：天無二日，土無二王。甞、禘、郊、社，尊無二上，未知其爲禮也。",
                    "zhushu": "尊喻卑也。神雖多，猶一一𥙊之。重言：天无二日，土無二王三，一見坊記，一見䘮服四制。○尊无二上二，重見坊記。"
                },
                {
                    "paragraph": "昔者齊桓公亟舉兵，作僞主以行，及反，葬諸祖廟。廟有二主，自桓公始也。",
                    "zhushu": "僞，猶假也。㪯兵以迁廟，主行，无則主命，爲假主，非也。○亟，徐起吏反。"
                },
                {
                    "paragraph": "䘮之二孤，則昔者衛靈公適魯，遭季桓子之䘮，衛君請弔，哀公辭，不得命。公爲主，客入弔，康子立於門右，北靣。公揖讓，升自東階，西郷，客升自西階，弔。公拜，興哭，康子拜稽顙於位。有司弗辯也。今之二孤，自季康子之過也。",
                    "zhushu": "辯猶正也。若康子者，君弔其臣之礼也。鄰囯之君弔，君爲之主，主人拜稽顙，非也，當哭踊而巳。靈公先桓子以魯哀公二年夏卒，桓子以三年秋卒，是出公也。○郷，許亮反。先，悉薦反。夏，户嫁反。"
                },
                {
                    "paragraph": "○曽子問曰：古者師行，必以遷廟主行乎？孔子曰：天子廵守，以遷廟主行，載于齊車，言必有尊也。今也取七廟之主以行，則失之矣。",
                    "zhushu": "齊車，金路。○守，手又反，本亦作狩。齊，側皆反，本亦作齋，注及下同。齊車，𥙊祀所乗金輅也。重意：言必有尊也，曲礼上：必有尊也。"
                },
                {
                    "paragraph": "當七廟、五廟無虚主。虚主者，唯天子崩，諸侯薨，與去其國，與祫𥙊於祖，爲無主耳。吾聞諸老聃曰：天子崩，國君薨，則祝取羣廟之主而藏諸祖廟，禮也。卒哭成事，而后主各反其廟。",
                    "zhushu": "老聃，古壽考者之號也，與孔子同時。藏諸主於祖廟，象有凶事者聚也。卒哭成事，先祔之𥙊名也。○祫音洽。聃，他甘反。老聃，即老子也。祔音附。"
                },
                {
                    "paragraph": "君去其國，大宰取羣廟之主以從，禮也。",
                    "zhushu": "鬼神依人者也。○從，才用反，下禆從、而從同。"
                },
                {
                    "paragraph": "祫𥙊於祖，則祝迎四廟之主，",
                    "zhushu": "祝，接神者也。"
                },
                {
                    "paragraph": "主岀廟入廟，必蹕。",
                    "zhushu": "蹕、止，行也。○蹕，音畢。"
                },
                {
                    "paragraph": "老聃云。",
                    "zhushu": ""
                },
                {
                    "paragraph": "○曽子問曰：古者師行無遷主，則何主？孔子曰：主命。問曰：何謂也？孔子曰：天子、諸侯將岀，必以幣、帛、皮、圭告于祖、禰，遂奉以出，載于齊車以行。毎舎奠焉，而后就舎。",
                    "zhushu": "以脯醢禮神，乃敢即安也。所告而不以出，即埋之。"
                },
                {
                    "paragraph": "反必告，設奠，卒，歛幣、玉，藏諸兩階之間，乃岀。蓋貴命也。",
                    "zhushu": ""
                },
                {
                    "paragraph": "○子游問曰：䘮慈母如母，禮與？",
                    "zhushu": "如母，謂父卒三年也。子游意以爲囯君亦當然。禮所云者，乃大夫以下，父所使妾養妾子。重意：反必告，曲禮：出必告。"
                },
                {
                    "paragraph": "孔子曰：非禮也。古者男子外有傳，内有慈母，君命所使教子也，何服之有？",
                    "zhushu": "言無服也。此指謂囯君之子也。大夫、士之子爲庶母慈巳者服小功，父卒乃不服。"
                },
                {
                    "paragraph": "昔者，魯昭公少䘮其母，有慈母良，及其死也，公弗忍也，欲䘮之。有司以聞曰：古之禮，慈母無服。",
                    "zhushu": "據囯君也。良，善也。謂之慈母，固爲其善。囯君之妾子，於礼不服也。昭公年二十，乃䘮齊歸，猶无慼容，是不少，又安能不忍於慈母？此非昭公明矣，未知何公也。○少䘮，如字，下及注皆同，讀者亦息浪反。"
                },
                {
                    "paragraph": "今也君爲之服，是逆古之禮而亂國法也。若終行之，則有司將書之，以遺後丗，無乃不可乎！公曰：古者，天子練冠以燕居。公弗忍也，遂練冠以䘮慈母。䘮慈母，自魯昭公始也。",
                    "zhushu": "公之言又非也。天子練冠以燕居。盖謂庶子，王爲其母。○遺，如字，猶垂反，又于季反。"
                },
                {
                    "paragraph": "曽子問曰：諸侯旅見天子，入門不得終禮，廢者幾？",
                    "zhushu": "旅，衆。○幾，居豈反，下同。"
                },
                {
                    "paragraph": "孔子曰：四。請問之。曰：大廟火，日食，后之䘮，雨霑服失容，則廢。",
                    "zhushu": "大廟、始祖廟、宗廟皆然，主於始祖耳。○霑，竹廉反。"
                },
                {
                    "paragraph": "如諸侯皆在而日食，則從天子救日，各以其方色與其兵。",
                    "zhushu": "示奉時事，有所討也。方色者，東方衣青，南方衣赤，西方衣白，北方衣黒，兵未聞也。○衣，於旣反，又如字，下同。"
                },
                {
                    "paragraph": "大廟火，則從天子救火，不以方色與兵。",
                    "zhushu": ""
                },
                {
                    "paragraph": "○曽子問曰：諸侯相見，揖讓入門，不得終禮，廢者幾？孔子曰：六。請問之。曰：天子崩，太廟火，日食，后、夫人之䘮，雨霑服失容，則廢。",
                    "zhushu": "夫人，君之夫人。"
                },
                {
                    "paragraph": "○曽子問曰：天子嘗、禘、郊、社、五祀之𥙊，簠、簋旣陳，天子崩，后之䘮，如之何？孔子曰：廢。",
                    "zhushu": "旣陳，謂夙興陳饌牲器時也。天子七祀，言五者，関中言之。○禘，大計反。簠音甫，徐方干反，又音蒲。簋，音軌。饌，仕恋反，又仕轉反，下同。"
                },
                {
                    "paragraph": "○曽子問曰：當𥙊而日食，大廟火，其𥙊也如之何？孔子曰：接𥙊而巳矣。如牲至未殺，則廢。",
                    "zhushu": "接𥙊而巳，不迎尸也。"
                },
                {
                    "paragraph": "天子崩，未殯，五祀之𥙊不行，旣殯而𥙊。其𥙊也，尸入，三飯，不侑，酳不酢而巳矣。自啓至于反哭，五祀之𥙊不行，巳葬而𥙊，祝畢獻而巳。",
                    "zhushu": "旣葬弥吉，畢献祝而後止。郊社亦然。唯甞禘宗廟，俟吉也。○飯，扶晚反，下同。不侑音又，絶句，下皆放此。酳音㣧，又仕覲反。酢，才名反。"
                },
                {
                    "paragraph": "○曽子問曰：諸侯之𥙊社稷，爼、豆旣陳，聞天子崩、后之䘮，君薨、夫人之䘮，如之何？孔子曰：廢。",
                    "zhushu": "亦謂夙㒷陳饌牲噐時也。"
                },
                {
                    "paragraph": "自薨比至于殯，自啓至于反哭，奉帥天子。",
                    "zhushu": "帥，循也。所奉循如天子者，謂五祀之𥙊也。社稷亦然。○比，必利反。"
                },
                {
                    "paragraph": "○曽子問曰：大夫之𥙊，鼎、爼旣陳，籩、豆旣設，不得成禮，廢者幾？孔子曰：九。請問之。曰：天子崩，后之䘮，君薨，夫人之䘮，君之大廟火，日食，三年之䘮，齊衰，大功，皆廢。外䘮自齊衰以下，行也。",
                    "zhushu": "斉衰異門則𥙊。"
                },
                {
                    "paragraph": "其齊衰之𥙊也，尸入，三飯，不侑，酳不酢而巳矣。大功，酢而已矣。小功、緦，室中之事而已矣。",
                    "zhushu": "室中之事，謂賔長、献。○長，知丈反，下文誄長同。"
                },
                {
                    "paragraph": "士之所以異者，緦不𥙊，",
                    "zhushu": "然則士不得成礼者十一。"
                },
                {
                    "paragraph": "所𥙊，於死者無服，則𥙊。",
                    "zhushu": "謂若舅舅、之子，從母昆弟。"
                },
                {
                    "paragraph": "曽子問曰：三年之䘮，弔乎？孔子曰：三年之䘮，練不羣立，不旅行。",
                    "zhushu": "爲其苟語忘哀也。○爲，于僞反，下爲彼、爲親、妻爲、婦爲、爲巳病皆同。"
                },
                {
                    "paragraph": "君子禮以飾情，三年之䘮而弔哭，不亦虚乎？",
                    "zhushu": "爲彼哀，則不專於親也。爲親哀，則是妄弔。"
                },
                {
                    "paragraph": "○曽子問曰：大夫、士有私䘮，可以除之矣，而有君服焉，其除之也，如之何？孔子曰：有君䘮，服於身，不敢私服，又何除焉？",
                    "zhushu": "重喻軽也。私䘮，家之丧也。䘮服四制曰：門外之治，義断㤙。○治，直吏反。断，丁乱反。重言：可以除之矣二，一見檀弓上苐三。"
                },
                {
                    "paragraph": "於是乎有過時而弗除也。君之䘮服除而后殷𥙊，禮也。",
                    "zhushu": "謂主人也。支子則否。○除，如字，徐直慮反。"
                },
                {
                    "paragraph": "○曽子問曰：父母之䘮，弗除，可乎？",
                    "zhushu": "以其有終身之憂。"
                },
                {
                    "paragraph": "孔子曰：先王制禮，過時弗舉，禮也。非弗能勿除也，患其過於制也。故君子過時不𥙊，禮也。",
                    "zhushu": "言制礼以爲民中，過其時則不成礼。○中，如字，又丁仲反。重言：先王制礼四，檀弓上三。"
                },
                {
                    "paragraph": "○曽子問曰：君薨旣殯，而臣有父母之䘮，則如之何？孔子曰：歸居于家，有殷事，則之君所，朝夕否。",
                    "zhushu": "居家者，因其哀後隆於父母，殷事，朔月、月半薦新之奠也。"
                },
                {
                    "paragraph": "曰：君旣啓，而臣有父母之䘮，則如之何？孔子曰：歸哭而反送君。",
                    "zhushu": "言送君，則旣葬而㱕也。㱕哭者，服君服而㱕，不敢私服也。"
                },
                {
                    "paragraph": "曰：君未殯，而臣有父母之䘮，則如之何？孔子曰：歸殯，反于君所，有殷事則歸，朝夕否。",
                    "zhushu": "其哀雜，主於君。"
                },
                {
                    "paragraph": "大夫室老行事，士則子孫行事。",
                    "zhushu": "大夫、士，其在君所之時，則攝其事。"
                },
                {
                    "paragraph": "大夫内子，有殷事，亦之君所，朝夕否。",
                    "zhushu": "謂夫之君旣殯，而有舅姑之䘮者。内子，大夫適妻也。妻爲夫之君，如婦爲舅姑，服斉衰。○適，丁歷反。"
                },
                {
                    "paragraph": "○賤不誄貴，㓜不誄長，禮也。",
                    "zhushu": "誄，累也。累列生時行迹，讀之以作謚，謚當由尊者成。○誄，力水反，謂謚也。行，下孟反。謚，音示，徐又以二反。"
                },
                {
                    "paragraph": "唯天子稱天以誄之。",
                    "zhushu": "以其无尊焉。春秋公羊說以爲讀誄制謚於南郊，若云受之於天然。"
                },
                {
                    "paragraph": "諸侯相誄，非禮也。",
                    "zhushu": "礼當言誄於天子也，天子乃使大史賜之謚。"
                },
                {
                    "paragraph": "○曽子問曰：君出疆，以三年之戒，以椑從。君薨，其入如之何？",
                    "zhushu": "其出有䘮備，疑䘮入必異也。戒，猶備也，謂衣衾也。親身棺曰椑，其餘可死乃具也。○疆，居良反。椑，薄曆反。襯身棺，謂杝棺也。"
                },
                {
                    "paragraph": "孔子曰：共殯服，",
                    "zhushu": "此謂君以大歛。殯服，謂布深衣，苴絰，散帶垂，殯時主人所服，共之以待其來也。其餘殯事亦皆具焉。○共殯，音恭，注同；下必刄反。苴絰，七餘反，下大結反。散，息但反。"
                },
                {
                    "paragraph": "則子麻弁絰、䟽衰、菲、杖，",
                    "zhushu": "棺柩未安，不忍成服於外也。麻弁絰者，布弁而加環絰也。布弁，如爵弁，而用布。杖者，爲巳病。○弁，皮彦反。柩，其又反。如爵，如或作加，誤也。爲巳，音以。"
                },
                {
                    "paragraph": "入自闕，升自西階。",
                    "zhushu": "闕，謂毀宗也。柩毀宗而入，異於生也。升自西階，亦異生也。所毀宗，殯宫門西也。於此正棺而服殯服，旣塗而成服。殷柩出毀宗，周柩入毀宗，礼相変也。"
                },
                {
                    "paragraph": "如小歛，則子免而從柩，",
                    "zhushu": "謂君已小歛也。主人布深衣，不括髪者，行逺不可无莭。○免，音問。"
                },
                {
                    "paragraph": "入自門，升自阼階。",
                    "zhushu": "親未在棺，不忍異入，使如生來反。"
                },
                {
                    "paragraph": "君、大夫、士，一節也。曽子問曰：君之䘮旣引，聞父母之䘮，如之何？孔子曰：遂。旣封而歸，不俟子。",
                    "zhushu": "遂，遂送君也。封，當爲窆。子，嗣君也。○引，以刄反，下皆同。封，音窆，彼験反。"
                },
                {
                    "paragraph": "○曽子問曰：父母之䘮，旣引，及塗，聞君薨，如之何？孔子曰：遂。旣封，改服而往。",
                    "zhushu": "封，亦當爲窆。改服，括髪，徒跣，布深衣，扱上祍。不以私䘮包至尊。○旣封，依注音窆，彼験反。塗，音徒。扱，初洽反。祍，而審反，又而鴆反。"
                },
                {
                    "paragraph": "○曽子問曰：宗子爲士，庶子爲大夫，其𥙊也如之何？孔子曰：以上牲𥙊於宗子之家。",
                    "zhushu": "貴禄重宗也。上牲，大夫少牢。"
                },
                {
                    "paragraph": "祝曰：孝子某，爲介子某薦其常事。",
                    "zhushu": "介，副也。不言庶，使若可以𥙊然。○祝，皇之六反，舊之又反，下同。爲，于僞反，下注爲有異居、爲无曰同。介，音界，副也，下同。"
                },
                {
                    "paragraph": "若宗子有罪，居于他國，庶子爲大夫，其𥙊也，祝曰：孝子某，使介子某執其常事。",
                    "zhushu": "此之謂宗子攝大夫，○其𥙊也。夲或此下有如之何三字，非也。"
                },
                {
                    "paragraph": "攝主不厭𥙊，不旅，不假，不綏𥙊，不配，",
                    "zhushu": "皆辟正主。厭，厭飫神也。厭有隂有陽。迎尸之前，祝酌奠，奠之且饗，是隂厭也。尸謖之後，徹薦爼敦，設於西北隅，是陽厭也。此不厭者，不陽厭也。不旅，不旅酬也。假，讀爲嘏。不嘏，不嘏主人也。不綏𥙊，謂今主人也。綏，周礼作墮。不配者，祝辝不言以某妃配某氏。○厭，本或作懕，於艷反，注下皆同。綏，注作墮，同許垂反，徐又况垂反，注同。辟，音避，下同。飫，於去反。謖，色六反，起也。敦音對，又東論反。嘏，古雅反。"
                },
                {
                    "paragraph": "布奠於賔，賔奠而不舉，",
                    "zhushu": "布奠，謂主人酬賔，奠觯於薦北。賔奠，謂取觯奠於薦南也。此酬之始也。奠之不𠬤，止旅。○觶，之豉反，字林音支。"
                },
                {
                    "paragraph": "不歸肉。",
                    "zhushu": "肉，爼也。謂与𥙊者留之共燕。○㱕，如字，徐其位反。与，音預。"
                },
                {
                    "paragraph": "其辭于賔曰：宗兄、宗弟、宗子在他國，使某辭。",
                    "zhushu": "辝猶告也。宿賔之辝，与宗子爲列，則曰宗兄若宗弟。昭穆異者，曰宗子而已。其辝若云：宗凡某在他囯，使某執其常事，使某告。○其辝，如字，告也，下及注同。昭穆，常遥反，下音木，後放此。"
                },
                {
                    "paragraph": "○曽子問曰：宗子去在他國，庶子無爵而居者，可以𥙊乎？孔子曰：𥙊哉！",
                    "zhushu": "有子孫存，不可以乏先祖之祀。"
                },
                {
                    "paragraph": "請問其𥙊如之何？孔子曰：望墓而爲壇，以時𥙊。",
                    "zhushu": "不𥙊于廟。元爵者賤，逺辟正主。○壇，大丹反，下注同，注或作墠，音善。逺，徐于万反。"
                },
                {
                    "paragraph": "若宗子死，告於墓，而后𥙊於家。",
                    "zhushu": "言𥙊於家，容无廟也。"
                },
                {
                    "paragraph": "宗子死，稱名不言孝，",
                    "zhushu": "孝，宗子之稱，不敢与之同其辝，但言子某薦其常事。○稱，尺證反。"
                },
                {
                    "paragraph": "身𣳚而已。",
                    "zhushu": "至子可以稱孝。"
                },
                {
                    "paragraph": "子游之徒，有庶子𥙊者，以此，",
                    "zhushu": "以，用也。用此礼𥙊也。"
                },
                {
                    "paragraph": "若義也。",
                    "zhushu": "若，順。"
                },
                {
                    "paragraph": "今之𥙊者，不首其義，故誣於𥙊也。",
                    "zhushu": "首，本也。誣，猶妄也。"
                },
                {
                    "paragraph": "○曽子問曰：𥙊必有尸乎？",
                    "zhushu": "言无益，无用爲。"
                },
                {
                    "paragraph": "若厭𥙊，亦可乎？",
                    "zhushu": "厭時无尸。"
                },
                {
                    "paragraph": "孔子曰：𥙊成䘮者必有尸，尸必以孫，孫㓜則使人抱之，無孫則取於同姓可也。",
                    "zhushu": "人以有子孫爲成人，子不殤父，義由此也。重意。尸必以孫。曲礼上、𥙊統二十五正云：孫爲王父尸。○孫糿則使人抱之。曲礼上：君子抱孫不抱子。"
                },
                {
                    "paragraph": "𥙊殤必厭，盖弗成也。",
                    "zhushu": "厭飫而已，不成其爲人。"
                },
                {
                    "paragraph": "𥙊成䘮而無尸，是殤之也。",
                    "zhushu": "与不成人同。"
                },
                {
                    "paragraph": "孔子曰：有隂厭，有陽厭。",
                    "zhushu": "言𥙊殤之礼，有於隂厭之者，有於陽厭之者。"
                },
                {
                    "paragraph": "曽子問曰：殤不祔𥙊，何謂隂厭、陽厭？",
                    "zhushu": "祔，當爲備，声之誤也。言殤乃不成人，𥙊之不備礼，而云隂厭，陽厭乎？此失孔子指也。𥙊成人，始設奠於奥。迎尸之前，謂之隂厭。尸謖之後，改饌於西北隅，謂之陽厭。殤則不備。○附，依注音備，本或作袝，亦同。奥，於報反。"
                },
                {
                    "paragraph": "孔子曰：宗子爲殤而死，庶子弗爲後也。",
                    "zhushu": "族人以其倫代之，明不序昭穆，立之廟，其𥙊之，就其祖而已。代之者主其礼。"
                },
                {
                    "paragraph": "其吉𥙊特牲，",
                    "zhushu": "尊宗子，從成人也。凡殤則特豚，自卒哭成事之後爲吉𥙊。"
                },
                {
                    "paragraph": "𥙊殤不舉，無肵爼，無玄酒，不告利成，",
                    "zhushu": "此其无尸及所降也。其他如成人，㪯肺脊、肵爼、利成，礼之施於尸者。○肵，音其，又忌依反，敬也。"
                },
                {
                    "paragraph": "是謂隂厭。",
                    "zhushu": "是宗子而殤，𥙊之於奥之礼。小宗爲殤，其𥙊礼亦如之。"
                },
                {
                    "paragraph": "凡殤與無後者，𥙊於宗子之家，當室之白，尊于東房，是謂陽厭。",
                    "zhushu": "凡殤，謂庶子之適也。或昆弟之子，或從父昆弟。无後者，如有昆弟及諸父。此則今死者，皆宗子大功之内親。共祖祢者。言𥙊於宗子之家者，爲有異居之道也。无廟者爲墠，𥙊之親者共其牲物，宗子皆主其礼。當室之白，尊於東房，異於宗子之爲殤。當室之白，謂西北隅得戸明者也。明者曰陽。凡祖廟在小宗之家，小宗𥙊之，亦然。宗子之適，亦爲凡殤，過此以往，則不𥙊也。𥙊適者，天子下𥙊五，諸侯下𥙊三，大夫下𥙊二，士以下𥙊子而止。○適，丁暦反，下同。如有昆弟，一本作如有共。其，音恭。"
                },
                {
                    "paragraph": "○曽子問曰：葬引至于堩，日有食之，則有變乎？且不乎？",
                    "zhushu": "堩，道也。変，謂異礼。○堩，古鄧反。且，如字，徐子餘反。"
                },
                {
                    "paragraph": "孔子曰：昔者吾從老聃助葬於巷黨，及堩，日有食之，老聃曰：丘！止柩就道右，止哭以聽變。旣明反，而后行，曰：禮也。",
                    "zhushu": "巷黨，黨名也。就道右者，行相左也。変，日食也。反，復也。○從，才用反，又如字，旣明反，絶句。"
                },
                {
                    "paragraph": "反葬，而丘問之曰：夫柩不可以反者也。日有食之，不如其巳之遲數，則豈如行哉？",
                    "zhushu": "巳，止也。数，讀爲速。"
                },
                {
                    "paragraph": "老聃曰：諸侯朝天子，見日而行，逮日而舎奠。大夫使，見日而行，逮日而舎。",
                    "zhushu": "舎奠，毎將舎，奠行主。○朝，直遥反。使，色吏反，下君使、所使同。"
                },
                {
                    "paragraph": "夫柩不蚤出，不莫宿。",
                    "zhushu": "侵晨夜則近奸冦。○蚤，音早。莫，音暮。近，附近之近。"
                },
                {
                    "paragraph": "見星而行者，唯罪人與奔父母之䘮者乎！日有食之，安知其不見星也？",
                    "zhushu": "爲无日而慝作，豫止也。○慝，他得反，𢙣也。"
                },
                {
                    "paragraph": "且君子行禮，不以人之親痁患。",
                    "zhushu": "痁，病也。以人之父母行礼，而恐懼其有患害，不爲也。○痁，始占反，病也。恐，丘勇反。"
                },
                {
                    "paragraph": "吾間諸老聃云。",
                    "zhushu": ""
                },
                {
                    "paragraph": "○曽子問曰：爲君使而卒於舎，禮曰：公館復，私館不復。凡所使之國，有司所授舎，則公館巳，何謂私館不復也？",
                    "zhushu": "復，始死招䰟。○爲，于僞反，又如字。重言：公館復私館不復三，一見雜記下三十萹，一見丧大記二十一。"
                },
                {
                    "paragraph": "孔子曰：善乎問之也！",
                    "zhushu": "善其問難明也。"
                },
                {
                    "paragraph": "自卿大夫之家曰私館，公館與公所爲曰公館。公館復，此之謂也。",
                    "zhushu": "公館，若今縣官宫也。宫所爲，君所命使言巳者。重言：此之謂也九，礼器、大傳、𥙊義、䘮服、内則各一，樂記二，經觧三。"
                },
                {
                    "paragraph": "○曽子問曰：下殤土周葬于園，遂輿機而往，塗邇故也。",
                    "zhushu": "士周，堲周也。周人以夏后氏之堲周葬下殤於園中，以其去成人逺，不就墓也。機，輿尸之牀也。以繩絙其中央，反以繩從兩旁鉤之。礼，以機㪯尸，輿之以就園而斂葬焉，塗近故耳。輿機，或爲餘機。○迩，音尓，近也。即，本又作堲，子栗反，下同。絙，本又作縆，古鄧反，一音古𢘆反。鉤，本又作拘，古侯反。歛，力驗反，下同。"
                },
                {
                    "paragraph": "今墓逺，則其葬也如之何？",
                    "zhushu": "今人斂下殤於宫中，而葬於墓，与成人同，墓塗乃逺，其葬當輿其棺乎？載之也，問礼之変也。"
                },
                {
                    "paragraph": "孔子曰：吾聞諸老聃曰：昔者史佚有子而死，下殤也，墓逺。",
                    "zhushu": "盖欲葬墓，如長殤，從成人也。長殤有送葬車者，則棺載之矣。史佚，成王時賢史也。賢猶有所不知。○佚，音逸。長，丁丈反，下同。則棺，古患反，下文棺斂、衣棺、注棺謂皆同。"
                },
                {
                    "paragraph": "召公謂之曰：何以不棺斂於宫中？",
                    "zhushu": "欲其斂於宮中，如成人也。斂於宫中，則葬當載之。○召，本又作邵，同上照反，下同。"
                },
                {
                    "paragraph": "史佚曰：吾敢乎哉！",
                    "zhushu": "畏知礼也。"
                },
                {
                    "paragraph": "召公言於周公。",
                    "zhushu": "爲史佚問。○爲，于僞反，下爲辟、下文有爲並同。"
                },
                {
                    "paragraph": "周公曰：豈！不可。",
                    "zhushu": "言是豈，於礼不可，不許也。○周公曰豈，絶句。言是豈，絶句。於礼不可，絶句。"
                },
                {
                    "paragraph": "史佚行之。",
                    "zhushu": "失指以爲許也，遂用召公之言。"
                },
                {
                    "paragraph": "下殤用棺衣棺，自史佚始也。",
                    "zhushu": "棺，謂歛於棺。"
                },
                {
                    "paragraph": "○曽子問曰：卿大夫將爲尸於公，受宿矣，而有齊衰内䘮，則如之何？孔子曰：出舎於公館以待事，禮也。",
                    "zhushu": "吉凶不可以同処。○処，昌慮反。"
                },
                {
                    "paragraph": "孔子曰：尸弁冕而出，",
                    "zhushu": "爲君尸或弁者，先祖或有爲大夫、士者。"
                },
                {
                    "paragraph": "卿、大夫、士皆下之，",
                    "zhushu": "見而下車。"
                },
                {
                    "paragraph": "尸必式，",
                    "zhushu": "小俛，礼之。"
                },
                {
                    "paragraph": "必有前驅。",
                    "zhushu": "爲辟道。○辟，婢亦反。重言：尸必式三，一見曲礼上，一見雜記上。"
                },
                {
                    "paragraph": "○子夏問曰：三年之䘮卒哭，金革之事無辟也者，禮與？𥘉有司與？",
                    "zhushu": "疑有司𥘉使之然。○辟，音避，下同。与，音餘，下皆同。"
                },
                {
                    "paragraph": "孔子曰：夏后氏三年之䘮，旣殯而致事，殷人旣葬而致事。",
                    "zhushu": "致事，還其聀位於君，則卒哭而致事。"
                },
                {
                    "paragraph": "記曰：君子不奪人之親，亦不可奪親也，此之謂乎？",
                    "zhushu": "二者，恕也，孝也。重意：君子不奪人之親，亦不可奪親也。雜記下二十二、服問二十六：君子不奪人之䘮，亦不奪䘮也。文王丗子：不奪人親也。"
                },
                {
                    "paragraph": "子夏曰：金革之事無辟也者，非與？",
                    "zhushu": "疑礼當有然。"
                },
                {
                    "paragraph": "孔子曰：吾聞諸老聃曰：昔者魯公伯禽有爲爲之也。",
                    "zhushu": "伯禽，周公子，封於鲁。有徐戎作難，䘮卒哭而征之。急玉事也。征之，作費誓。○難，乃旦反。費，音秘。"
                },
                {
                    "paragraph": "今以三年之䘮，從其利者，吾弗知也。",
                    "zhushu": "時多攻取之兵，言非礼也。"
                }
            ]
        },
        {
            "name": "文王丗子第八",
            "paragraphs": [
                {
                    "paragraph": "文王丗子第八",
                    "zhushu": "○陸曰：文王，周文王昌也。鄭云：以其善爲丗子之礼，故著謚號標篇，言可法也。",
                    "type": 1
                },
                {
                    "paragraph": "文王之爲丗子，朝於王季日三。",
                    "zhushu": "三皆曰朝，以其礼同。○朝，直遥反。三，如字，又息暫反。"
                },
                {
                    "paragraph": "雞初鳴而衣服，至於寢門外，問内豎之御者曰：今日安否何如？",
                    "zhushu": "内豎，小臣之属，掌外内之通命者。御，如今小史直日矣。○衣，徐於旣反，又如字。豎，上上反。重言：雞𥘉鳴而衣服，内則十二：雞𥘉鳴。"
                },
                {
                    "paragraph": "内豎曰：安。文王乃喜。",
                    "zhushu": "孝子𢘆兢兢。"
                },
                {
                    "paragraph": "及日中又至，亦如之；",
                    "zhushu": "又，復也。○復，扶又反。"
                },
                {
                    "paragraph": "及莫又至，亦如之。",
                    "zhushu": "莫，夕也。○莫，音暮，注及篇末皆同。"
                },
                {
                    "paragraph": "其有不安節，則内豎以告文王。文王色憂，行不能正履，",
                    "zhushu": "節，謂居処故事。履，蹈地也。○蹈，徒報反。"
                },
                {
                    "paragraph": "王季復膳，",
                    "zhushu": "飲食安也。"
                },
                {
                    "paragraph": "然後亦復初。",
                    "zhushu": "憂解。○解，胡買反。重言：然後亦復𥘉三，篇末二。"
                },
                {
                    "paragraph": "食上，必在視寒煖之節；",
                    "zhushu": "在，察也。○上，時掌反。煖，乃管反，徐况煩反。"
                },
                {
                    "paragraph": "食下，問所膳。",
                    "zhushu": "問所食者。"
                },
                {
                    "paragraph": "命膳宰曰：末有原！應曰：諾。然後退。",
                    "zhushu": "未，猶勿也。原，再也。勿有所再進，爲其失飪，臭味惡也。退反其寢。○未，亡葛反。應，應對之應。爲，于僞反。飪，而審反。生熟之節，重意：至於寢門外止然後退，見卷末。"
                },
                {
                    "paragraph": "武王帥而行之，不敢有加焉。",
                    "zhushu": "庶幾程式之。帥，循也。"
                },
                {
                    "paragraph": "文王有疾，武王不說冠帶而養，",
                    "zhushu": "言常在側。○稅，本亦作晚，又作說，同音他活反。養，羊尚反。"
                },
                {
                    "paragraph": "文王一飯，亦一飯；文王再飯，亦再飯。",
                    "zhushu": "欲知氣力，箴藥所勝。○一本亦作一飯，扶晚反，下及篇未皆同。箴，本亦作諴，之林反。勝，音升。重意：篇未：甞饌膳，則丗子亦能食；甞饌寡，則丗子亦不能飽。"
                },
                {
                    "paragraph": "旬有二日乃間。",
                    "zhushu": "間，猶瘳也。○瘳，五由反，差也。"
                },
                {
                    "paragraph": "文王謂武王曰：女何夢矣？",
                    "zhushu": "間後容卧。○女，音汝，後同。"
                },
                {
                    "paragraph": "武王對曰：夢帝與我九齡。",
                    "zhushu": "帝，天也。○聆，音零，本或作齡。"
                },
                {
                    "paragraph": "文王曰：女以爲何也？武王曰：西方有九國焉，君王其終撫諸？",
                    "zhushu": "撫，猶有也。言君王則此受命之後也。"
                },
                {
                    "paragraph": "文王曰：非也。古者謂年齡，齒亦齡也。我百，爾九十。吾與爾三焉。",
                    "zhushu": "年，天氣也。齒，人壽之数也。九齡，九十年之祥也。文王以勤憂損夀，武王以安樂延年。言与尓三者，明傳業於女，女受而成之。○壽，音受，後同。樂，音洛。予尓，羊汝反。傳，直專反。"
                },
                {
                    "paragraph": "文王九十七乃終，武王九十三而終。",
                    "zhushu": "君子曰：終，終其成功。"
                },
                {
                    "paragraph": "成王㓜，不能涖阼，",
                    "zhushu": "涖，視也。不能視阼階，行人君之事。○涖，音吏，又音𩔖，下同。涖視，本或作涖，臨也。重言：二，下文一。明堂十四篇：成王幼弱。"
                },
                {
                    "paragraph": "周公相，踐阼而治。",
                    "zhushu": "踐，履也。代成王履阼階，攝王位，治天下也。○相，息亮反。治，徐直吏反，下注治定同，一音如字。重意：周公相，踐阼而治，下文踐祚而治。明堂篇：周公踐天子之位以治天下。"
                },
                {
                    "paragraph": "抗丗子法於伯禽，欲令成王之知父子、君臣、長㓜之道也。",
                    "zhushu": "抗，猶舉也。謂舉以丗子之法，使與成王居而斈之。○抗，苦浪反。長，丁丈反，後皆同。重言：抗丗子法於伯禽三，重見下文。○欲令成王之知父子、君臣、長㓜之道也，下文一，道作義字，又云：欲其知父子、君臣之道也。"
                },
                {
                    "paragraph": "成王有過，則撻伯禽，所以示成王丗子之道也。",
                    "zhushu": "以成王之過擊伯禽，則足以感喻焉。○撻，他逹反，擊也。"
                },
                {
                    "paragraph": "文子之爲丗子也。",
                    "zhushu": "題上事。"
                },
                {
                    "paragraph": "○凡學，丗子及學士，必時。",
                    "zhushu": "四時各有冝。斈士，謂司徒論俊選所升於學者。○學，户教反，教也。下小樂正斈干、籥師斈戈、斈无舞戚同。選，息戀反，後同。"
                },
                {
                    "paragraph": "春、夏學干戈，秋、冬學羽籥，皆於東序。",
                    "zhushu": "干，盾也。戈，句矛㦸也。干戈，萬舞，象武也，用動作之時斈之。羽籥，籥舞，象文也，用安静之時斈之。詩云：左手執籥，右手秉翟。○夏，户嫁反，下放此。籥，羊灼反。楯，人凖反，又音尹。句，古侯反。翟，大曆反。重意：王制：春秋教以禮、樂，冬夏教以詩、書。"
                },
                {
                    "paragraph": "小樂正學干，大胥賛之；籥師學戈，籥師丞賛之。",
                    "zhushu": "四人，皆樂官之属也。通職：秋冬亦學以羽籥。小樂正，樂師也。周禮樂師掌國學之政，教國子小舞。大胥掌斈士之版，以待教諸子。春入斈，舎菜合舞，秋頒斈，合声。籥師掌教國子舞羽吹籥。○大，如字，又音㤗。胥，息余反，又息吕反，注皆放此。版，音板，本又作板。舎菜，音釋，後舎菜同。頒，音班。"
                },
                {
                    "paragraph": "胥鼔南。",
                    "zhushu": "南，南夷之樂也。胥掌以六樂之㑹正舞位。旄人教夷樂，則以鼔節之。詩云：以雅以南，以籥不僣。○旄，音毛。僣，七尋反，又子念反。"
                },
                {
                    "paragraph": "春誦夏弦，大師詔之；瞽宗秋學禮，執禮者詔之；冬讀書，典書者詔之。禮在瞽宗，書在上庠。",
                    "zhushu": "誦，謂歌樂也。弦，謂以絲播詩。陽用事則學之以声，隂用事則學之以事，因時順氣，於功易成也。周立三代之斈，斈書於有虞氏之斈，典謨之教所興也；斈舞於夏后氏之斈，文武中也；斈禮樂於殷氏之斈，功成治定，与巳同也。○大，音太，下文注大樂正、大斈、大傅、大祖、大寢皆同。瞽，音古。瞽宗，殷斈名。庠，音詳。上庠，虞斈名。播，波我反。易，以豉反。"
                },
                {
                    "paragraph": "○凡𥙊與養老、乞言、合語之禮，皆小樂正詔之於東序。",
                    "zhushu": "斈以三者之威儀也。養老乞言，養老人之賢者，因從乞善言可行者也。合語，謂郷射、郷飲酒、大射、燕射之属也。郷射記曰：古者於旅也語。○合，如字，徐音閤，注同，下大合樂放此。重意：與養老乞言，王制、内則云：凡三王養老，皆乞言。"
                },
                {
                    "paragraph": "大樂正學舞干戚。語說，命乞言，皆大樂正授數，",
                    "zhushu": "斈以三者之義也。慼，斧也。語說，合語之說也。数，篇数。○說，如字，徐始銳反，注語說同。"
                },
                {
                    "paragraph": "大司成論說在東序。",
                    "zhushu": "論說，課其義之深淺，才能優劣。此云樂正司業、父師司成，則大司成、司徒之属師氏也。師氏掌以美詔王，教國子以三德三行及國中失之事也。○論，力門反，徐力頓反，注同。行，下孟反，下文德行同。"
                },
                {
                    "paragraph": "凡侍坐於大司成者，逺近間三席，可以問，",
                    "zhushu": "間，猶容也。容三席，則得指畫相分别也。席之制，廣三尺三寸三分，則是所謂函文也。○坐，才卧反，又如字。逺近間，並如字。間，猶容也，注同，徐古辨反，同。畫，乎麥反。別，彼列反。廣，古曠反，又如字。三寸，一本作廣三尺三寸三分。函，胡南反。"
                },
                {
                    "paragraph": "終則負牆，",
                    "zhushu": "郤就後席相辟。○辟，音避，下辟君同。重意：夫子間居：負牆而立。"
                },
                {
                    "paragraph": "列事未盡，不問。",
                    "zhushu": "錯尊者之語，不敬也。"
                },
                {
                    "paragraph": "○凡學，春官釋奠于其先師，秋、冬亦如之。",
                    "zhushu": "官，謂禮樂、詩書之官。周禮曰：凡有有道者、有德者，使教焉，死則以爲樂，相𥙊於瞽宗。此此之謂先師之類也。若漢，禮有髙堂生，樂有制氏，詩有毛公，書有伏生，億可以爲之也。不言夏，夏從春可知也。釋奠者，設薦饌酌奠而巳，無迎尸以下之事。○億，本又作噫，音抑。"
                },
                {
                    "paragraph": "凡始立學者，必釋奠于先聖、先師，及行事，必以幣。",
                    "zhushu": "謂天子命之教。始立斈官者也。先聖，周公若孔子。"
                },
                {
                    "paragraph": "凡釋奠者，必有合也。",
                    "zhushu": "國無先聖先師，則所釋奠者當與鄰國合也。"
                },
                {
                    "paragraph": "有國故則否。",
                    "zhushu": "若唐虞有夔、伯夷，周有周公，鲁有孔子，則各自奠之，不合也。○夔，求龜反。"
                },
                {
                    "paragraph": "○凡大合樂，必遂養老。",
                    "zhushu": "大合樂，謂春入斈舎菜合舞，秋頒斈合声。於是時也，天子則視斈焉。遂養老者，謂用其明日也。郷飲酒、郷射之禮，明日乃息，司正徴唯所欲，以告於先生君子可也。是養老之象𩔖。"
                },
                {
                    "paragraph": "凡語于郊者，",
                    "zhushu": "語，謂論說於郊斈。"
                },
                {
                    "paragraph": "必取賢斂才焉。或以德進，或以事舉，或以言揚。",
                    "zhushu": "大樂正論造士之秀者，升諸司馬，曰進士，謂此矣。"
                },
                {
                    "paragraph": "曲藝皆誓之，",
                    "zhushu": "曲藝，爲小技能也。誓，謹也。皆使謹習其事。○技，其彼反。"
                },
                {
                    "paragraph": "以待又語。",
                    "zhushu": "又語，爲後復論說也。○復，扶又反。"
                },
                {
                    "paragraph": "三而一有焉，",
                    "zhushu": "三說之中有一善則取之，以有曲藝，不必盡善。"
                },
                {
                    "paragraph": "乃進其等，",
                    "zhushu": "進於衆斈者。"
                },
                {
                    "paragraph": "以其序，",
                    "zhushu": "又以其藝爲次。"
                },
                {
                    "paragraph": "謂之郊人，逺之",
                    "zhushu": "俟事官之缺者以代之。逺之者，不曰俊選，曰郊人，賤技藝。○逺，于萬反，注同。"
                },
                {
                    "paragraph": "於成均，以及取爵於上尊也。",
                    "zhushu": "董仲舒曰：五帝名大斈曰成均，則虞庠近是也。天子飲酒于虞庠，則郊人亦得酌于上尊以相旅。○近，附近之近。"
                },
                {
                    "paragraph": "○始立學者，旣興器用幣，",
                    "zhushu": "興，當爲釁，字之誤也。禮樂之器成則釁之，又用幣告先聖先師以器成。○興，依注爲釁，音虚覲反。"
                },
                {
                    "paragraph": "然後釋菜，",
                    "zhushu": "告先聖先師，以器成有時，將用也。○重意：月令：入斈釋菜。"
                },
                {
                    "paragraph": "不舞不授器。",
                    "zhushu": "釋菜，禮輕也。釋奠則舞，舞則授器。司馬之属，司兵、司戈、司盾、𥙊祀授舞者兵也。"
                },
                {
                    "paragraph": "乃退，儐于東序，一獻，無介語可也。",
                    "zhushu": "言乃退者，謂得立三代之斈者。釋菜于虞庠，則儐賔于東序。魯之斈有米廩。東序，瞽宗也。○儐，必刄反，本亦作擯，注同。介，如字，下注同，副也。廩，力甚反。"
                },
                {
                    "paragraph": "教丗子。",
                    "zhushu": "亦題上事。"
                },
                {
                    "paragraph": "○凡三王教丗子，必以禮樂。樂，所以脩内也；禮，所以脩外也。禮、樂交錯於中，發形於外，是故其成也懌，恭敬而温文。",
                    "zhushu": "中，心中也。懌，說擇。○擇，音亦。重意：樂，所以修内也；礼。所以修外也。樂記十九、𥙊義二十四云：樂也者，動於内者也；礼也者，動於外者也。"
                },
                {
                    "paragraph": "立大傅、少傅以養之，欲其知父子、君臣之道也。",
                    "zhushu": "養，猶教也。言養者，積浸成長之。○少傳，詩照反，下音賦，後同。浸，子鴆反。重言：欲其知父子君臣之道也，見上文。"
                },
                {
                    "paragraph": "大傅審父子、君臣之道以示之，",
                    "zhushu": "謂爲之行其礼。○爲，于僞反，下爲說、其爲君皆同。"
                },
                {
                    "paragraph": "少傳奉丗子以觀大傳之德行而審喻之。",
                    "zhushu": "爲說其義。"
                },
                {
                    "paragraph": "大傅在前，少傅在後，",
                    "zhushu": "謂其在斈時。"
                },
                {
                    "paragraph": "入則有保，出則有師，",
                    "zhushu": "謂燕居出入時。"
                },
                {
                    "paragraph": "是以教喻而德成也。",
                    "zhushu": "以有四人維持之。"
                },
                {
                    "paragraph": "師也者，教之以事而喻諸德者也；保也者，慎其身以輔翼之而歸諸道者也。",
                    "zhushu": "慎其身者，謹安護之。"
                },
                {
                    "paragraph": "記曰：虞、夏、商、周，有師、保，有疑、丞，",
                    "zhushu": "記所云，謂天子也，取以成說。"
                },
                {
                    "paragraph": "設四輔及三公，不必備，唯其人。語使能也。",
                    "zhushu": "語，言也。得能則用之，无則巳，不必備其官也。小人処其位，不如且闕。"
                },
                {
                    "paragraph": "君子曰德，德成而教尊，教尊而官正，官正而國治。君之謂也。仲尼曰：昔者周公攝政，踐阼而治，抗丗子法於伯禽，所以善成王也。聞之曰：爲人臣者，殺其身有益於君，則爲之。况于其身以善其君乎！周公優爲之。",
                    "zhushu": "聞之者，聞之於古也。于讀爲迂，迂猶廣也，大也。○治，直吏反，下而治、囯治並同。于，依注作迂，音同，又音紆。重言：踐祚而治二，前見萹首。○抗丗子法於伯禽三，上文一，下文一。"
                },
                {
                    "paragraph": "是故知爲人子，然後可以爲人父；知爲人臣，然後可以爲人君；知事人，然後能使人。成王㓜，不能涖阼，以爲丗子則無爲也。",
                    "zhushu": "以爲丗子，若爲丗子時。"
                },
                {
                    "paragraph": "是故抗丗子法於伯禽，使之與成王居，",
                    "zhushu": "亦斈此礼，於成王側。"
                },
                {
                    "paragraph": "欲令成王之知父子、君臣、長㓜之義也。君之於丗子也，親則父也，尊則君也。有父之親，有君之尊，然後兼天下而有之。是故養丗子不可不慎也。",
                    "zhushu": "処君父之位，覧海内之士，而近不能教其子，則其餘不足觀矣。○令，力呈反。重言：欲令成王之知父子、君臣、長㓜之義也，重見篇首，義字作道。"
                },
                {
                    "paragraph": "行一物而三善皆得者，唯丗子而巳，其齒於斈之謂也。",
                    "zhushu": "物，猶事也。"
                },
                {
                    "paragraph": "故丗子齒於學，國人觀之，曰：將君我，而與我齒讓，何也？曰：有父在，則禮然。然而衆知父子之道矣。其二曰：將君我而與我齒讓，何也？曰：有君在，則禮然。然而衆著於君臣之義也。其三曰：將君我而與我齒讓，何也？曰：長長也。然而衆知長㓜之節矣。故父在斯爲子，君在斯謂之臣，居子與臣之節，所以尊君親親也。故學之爲父子焉，學之爲君臣焉，學之爲長幼焉，",
                    "zhushu": "斈，教。○斈，音效，下及注同。重言：長長也二，一見大傳十六。○所以尊君親親也，大傳、中庸：親親也。"
                },
                {
                    "paragraph": "父子、君臣、長㓜之道得而國治。語曰：樂正司業，父師司成，一有元良，萬國以貞。丗子之謂也。",
                    "zhushu": "司，主也。一，一人也。元，大也。良，善也。貞，正也。"
                },
                {
                    "paragraph": "周公踐阼。",
                    "zhushu": "亦題上事。"
                },
                {
                    "paragraph": "○庶子之正於公族者，教之以孝弟、睦友、子愛，明父子之義，長㓜之序。",
                    "zhushu": "正者，政也。庶子，司馬之属，掌囯子之倅，爲政於公族者。○弟，大計反，又作悌，下孝弟皆同。倅，七對反，副也。"
                },
                {
                    "paragraph": "其朝于公，内朝則東靣北上，臣有貴者以齒；",
                    "zhushu": "内朝，路寢庭。○朝，直遥反，後不出者並同。"
                },
                {
                    "paragraph": "其在外朝，則以官，司士爲之。",
                    "zhushu": "外朝，路寢門之外庭。司士，亦司馬之属也，掌群臣之班，正朝儀之位也。"
                },
                {
                    "paragraph": "其在宗廟之中，則如外朝之位，宗人授事，以爵以官。",
                    "zhushu": "宗人，掌礼及宗廟也。以爵，貴賤異位也。以官，官各有所掌也。若司徒奉牛，司馬奉羊，司空奉豕。"
                },
                {
                    "paragraph": "其登餕、獻、受爵，則以上嗣。",
                    "zhushu": "上嗣，君之適長子。以特牲饋食礼言之。受爵，謂上嗣㪯奠也。献，謂㪯奠洗爵酌入也。餕，謂宗人遣㪯奠□祝命之餕也。大夫之嗣无此礼，辟君也。○餕，音俊。適，丁歷反。盥，音管。"
                },
                {
                    "paragraph": "庶子治之，雖有三命，不踰父兄。",
                    "zhushu": "治之，治公族之礼也。唯於内朝則然，其餘㑹聚之事，則与庶姓同。一命齒于郷里，再命齒于父族，三命不齒。不齒者，特爲位，不在父兄行列中。○行，户剛反。"
                },
                {
                    "paragraph": "其公大事，則以其䘮服之精麤爲序，雖於公族之䘮亦如之，以次主人。",
                    "zhushu": "大事，謂死䘮也。其爲君，雖皆斬衰，序之必以本親也。主人，主䘮者，次主人者，主人𢘆在上，主人雖有父兄，猶不得下齒之。"
                },
                {
                    "paragraph": "若公與族燕，則異姓爲賔，",
                    "zhushu": "同宗無相，賔客之道。"
                },
                {
                    "paragraph": "膳宰爲主人，",
                    "zhushu": "燕尊不献酒。"
                },
                {
                    "paragraph": "公與父兄齒。",
                    "zhushu": "親親也。"
                },
                {
                    "paragraph": "族食，丗降一等。",
                    "zhushu": "親者稠，䟽者希。○稠，直由反，密也。"
                },
                {
                    "paragraph": "○其在軍，則守於公禰。",
                    "zhushu": "謂從軍者，公禰行主也，行以迁主。言禰，在外親也。"
                },
                {
                    "paragraph": "公若有岀疆之政，",
                    "zhushu": "謂朝、覲、㑹、同也。○疆，居良反。"
                },
                {
                    "paragraph": "庶子以公族之無事者守於公宫，正室守大廟，",
                    "zhushu": "正室，適子也。大廟，大祖之廟。○守，如字，又手又反，下同。"
                },
                {
                    "paragraph": "諸父守貴宫、貴室，",
                    "zhushu": "謂守路寢。○守貴室，本或作守貴宫貴室。"
                },
                {
                    "paragraph": "諸子諸孫守下宫、下室。",
                    "zhushu": "下宫，親廟也。下室，燕寢。或言宫，或言廟，通異語。"
                },
                {
                    "paragraph": "○五廟之孫，祖廟未毀，雖爲庶人，冠、取妻必告，死必赴，練、祥則告。",
                    "zhushu": "赴，告於君也。實四廟孫，而言五廟者，容𩔰考爲始封子也。○冠，古乱反。取，七喻反，後放此。重言：五廟之孫至死必赴五句三，重見篇未。"
                },
                {
                    "paragraph": "族之相爲也，宜弔不弔，宜免不免，有司罰之。",
                    "zhushu": "弔，謂六丗以往。免，謂五丗。○爲，于僞反，下爲君同。免，音問，下及注同。"
                },
                {
                    "paragraph": "至于賵、賻、承、含，皆有正焉。",
                    "zhushu": "承，讀爲贈，声之誤也。正，正礼也。○賵，芳鳯反，下同。賻，音附。承，音贈，出注。含，胡暗反，本又作含。賵、賻、唅、遂，皆贈䘮之物也。車馬曰賵，布帛曰賻，珠玉曰唅，衣服曰禭。緫謂之贈，贈，猶送也。"
                },
                {
                    "paragraph": "公族其有死罪，則磬于甸人。",
                    "zhushu": "不於市朝者，隱之也。甸人，掌郊野之官。縣縊殺之曰磬。○甸，大遍反。縣，音玄。縊，一智反。"
                },
                {
                    "paragraph": "其刑罪，則纎剸，亦告于甸人。",
                    "zhushu": "纎，讀爲殱。殱，刺也。剸，割也。宫、割、臏、墨、劓、刖，皆以刀鋸刺割人躰也。告，讀爲鞠，讀書用法曰鞠。○纎，依注音鍼，之林反，徐子廉反，注本或作纖，讀爲殱者，是依徐音而改也。剸，之免反。告，依注作鞠，乆六反。刺，七以反，又七智反，下同。臏，頻忍反，徐扶忍反。劓，魚器反。鋸，徐音據。"
                },
                {
                    "paragraph": "公族無宫刑，",
                    "zhushu": "宫割，淫刑。重言：二，一見篇末。"
                },
                {
                    "paragraph": "獄成，有司讞于公。其死罪，則曰某之罪在大辟。其刑罪，則曰某之罪在小辟。",
                    "zhushu": "成，平也。讞之言白也。辟，亦罪也。○讞，魚列反，言也。辟，婢亦反，後不音者放此。"
                },
                {
                    "paragraph": "公曰：宥之。",
                    "zhushu": "宥，寛也。欲寛其罪，出於刑也。○宥，音又。"
                },
                {
                    "paragraph": "有司又曰在辟。公又曰宥之，",
                    "zhushu": "又，復也。○復，扶又反，下不復、復自行皆同。"
                },
                {
                    "paragraph": "有司又曰，在辟。及三宥，不對，走岀，致刑于甸人。",
                    "zhushu": "對，荅也。先者君毎言宥，則荅之，以將更寛之，至於三，罪定，不復荅，走往刑之，爲君之恩無巳。重意：及三宥，王制五云：王三又。"
                },
                {
                    "paragraph": "公又使人追之，曰：雖然，必赦之。有司對曰：無及也。",
                    "zhushu": "罪旣正，不可宥，乃欲赦之，重刑殺其𩔖也。"
                },
                {
                    "paragraph": "反命于公，",
                    "zhushu": "白巳、刑殺。"
                },
                {
                    "paragraph": "公素服，不舉，爲之變，如其倫之䘮，無服，",
                    "zhushu": "素服，於凶事爲吉，於吉事爲凶，非䘮服也。君雖不服臣，卿大夫死，則皮弁錫衰以居，往弔。當事則弁絰，於土盖疑衰。同姓則緦衰以弔之。今无服者，不往弔也。倫，謂親䟽之比也。素服，亦皮弁矣。○爲之，于僞反，下不爲服、爲忝祖、注非爲、又爲之舞同。比，必利反。"
                },
                {
                    "paragraph": "親哭之。",
                    "zhushu": "不往弔，爲位哭之而巳。君於臣，使有司哭之。"
                },
                {
                    "paragraph": "○公族朝于内朝，内親也。雖有貴者以齒，明父子也；",
                    "zhushu": "謂以宗族事㑹。"
                },
                {
                    "paragraph": "外朝以官，體異姓也。",
                    "zhushu": "躰，猶連結也。"
                },
                {
                    "paragraph": "○宗廟之中，以爵爲位，崇德也；",
                    "zhushu": "崇，髙也。"
                },
                {
                    "paragraph": "宗人授事以官，尊賢也。",
                    "zhushu": "官各有能。重言：尊賢也，一見中庸三十二篇。𥙊義二十四：教不伐，以尊賢也。"
                },
                {
                    "paragraph": "登餕、受爵以上嗣，尊祖之道也。",
                    "zhushu": "上嗣，祖之正統。重意：大傳十六篇：尊祖之義也。"
                },
                {
                    "paragraph": "䘮紀以服之輕重爲序，不奪人親也。",
                    "zhushu": "紀，猶事也。重意：曽子問弟七：君子不奪人之親。"
                },
                {
                    "paragraph": "公與族燕則以齒，而孝弟之道逹矣。",
                    "zhushu": "以至尊不自異於親之列。"
                },
                {
                    "paragraph": "其族食，丗降一等，親親之殺也。",
                    "zhushu": "殺，差也。○殺，色戒反，徐所例反。差，玄佳反，徐𥘉冝反。"
                },
                {
                    "paragraph": "戰則守於公禰，孝愛之深也。",
                    "zhushu": "行主，君父之象。"
                },
                {
                    "paragraph": "正室守大廟，尊宗室，而君臣之道著矣。",
                    "zhushu": "以其不敢以，庶守君所重。"
                },
                {
                    "paragraph": "諸父諸兄守貴室，子弟守下室，而讓道逹矣。",
                    "zhushu": "以其貴者守貴，賤者守賤。上言父子孫，此言兄弟，互相備也。"
                },
                {
                    "paragraph": "○五廟之孫，祖廟未毀，雖及庶人，冠、取妻必告，死必赴，不忘親也。親未絶而列於庶人，賤無能也。敬弔、臨、賻、賵，睦友之道也。古者庶子之官治，而邦國有倫，邦國有倫而衆郷方矣。",
                    "zhushu": "郷方，言知所鄉。○臨，如字，徐力鴆反。治，直吏反。郷，許亮反，注同。"
                },
                {
                    "paragraph": "公族之罪，雖親，不以犯有司，正術也，所以體百姓也。",
                    "zhushu": "犯，猶干也。術，法也。○百姓，本或作異姓，非。"
                },
                {
                    "paragraph": "刑于隱者，不與國人慮兄弟也。弗弔，弗爲服，哭于異姓之廟，爲忝祖，逺之也。素服居外，不聽樂，私䘮之也，骨肉之親無絶也。公族無宫刑，不翦其𩔖也。",
                    "zhushu": "翦，割截也。○逺，于万反。"
                },
                {
                    "paragraph": "○天子視學，大昕鼔徵，所以警衆也。",
                    "zhushu": "早昩爽，擊鼓以召衆也。警，猶起也。周礼：凡用樂，大胥以鼔徴斈士。○昕，音欣。說文云：旦，明日將出也。讀若希。警，音景。"
                },
                {
                    "paragraph": "衆至，然後天子至，乃命有司行事，興秩節，𥙊先師、先聖焉。",
                    "zhushu": "㒷，猶㪯也。秩，常也。莭，猶礼也。使有司攝其事。㪯常礼，𥙊先師、先聖，不親𥙊之者，視斈觀礼耳，非爲彼報也。"
                },
                {
                    "paragraph": "有司卒事反，命",
                    "zhushu": "告𥙊畢也。𥙊畢，天子乃入。"
                },
                {
                    "paragraph": "始之養也。",
                    "zhushu": "又之養老之處，凡大合樂，必遂養老，是以往焉。言始，始立斈也。○養，如字，徐羊尚反，後皆依徐音。處，昌慮反，下同。"
                },
                {
                    "paragraph": "適東序，釋奠於先老，",
                    "zhushu": "親奠之者，巳所有事也。養老東序，則是視斈於上庠。"
                },
                {
                    "paragraph": "遂設三老、五更、羣老之席位焉。",
                    "zhushu": "三老、五更，各一人也，皆年老更事致仕者也。天子以父兄養之，示天下之孝弟也。名以三五者，取象三辰五星，天所因以照明天下者。群老無数，其礼亡。以郷飲酒礼言之，席位之處，則三老如賔，五更如介，羣老如衆。賔必也。○更，江衡反，注同。蔡作叟，素口反。"
                },
                {
                    "paragraph": "適饌省醴，養老之珍具，",
                    "zhushu": "親視其所有。"
                },
                {
                    "paragraph": "遂發咏焉。退，脩之以孝養也。",
                    "zhushu": "發咏，謂以樂納之。退脩之，謂旣迎而入，献之以醴，献畢而樂闋。○咏，音詠。闋，苦穴反，終也。"
                },
                {
                    "paragraph": "反，登歌清廟，",
                    "zhushu": "反，謂献羣老畢，皆升就席也。反就席，乃席立於西階上，歌清廟以樂之。○樂，音洛。重意：明堂十四，仲尼燕居二十七：升□倩庿。"
                },
                {
                    "paragraph": "旣歌而語，以成之也。言父子、君臣、長㓜之道，合德音之致，禮之大者也。",
                    "zhushu": "旣歌，謂樂正告正歌備也。語，談說也。歌備而旅，旅而說父子、君臣、長㓜之道。說合樂之所美，以成其意。鄉射記曰：古者於旅也語。"
                },
                {
                    "paragraph": "下管象，舞大武，大合衆以事，逹有神，興有德也。",
                    "zhushu": "象，周武王伐紂之樂也。以管播其声，又爲之舞，皆於堂下。衆謂所合學士也。逹有神明，天授命周家之有神也。興有徳，美文王武王有徳，師樂爲用，前歌後舞。○重言：下管象舞大武三，明堂、𥙊義各一。"
                },
                {
                    "paragraph": "正君臣之位，貴賤之等焉，而上下之義行矣。",
                    "zhushu": "由淸，庿與武也。"
                },
                {
                    "paragraph": "有司告以樂闋，",
                    "zhushu": "闋，終也。告君以歌舞之樂終。此所告者，謂無筭樂。"
                },
                {
                    "paragraph": "王乃命公、侯、伯、子、男及羣吏曰：反，養老㓜于東序，終之以仁也。",
                    "zhushu": "羣吏，郷遂之官。王於燕之末，而命諸侯，時朝㑹在此者，各反養老如此禮，是終其仁心。孝經說所謂諸侯歸，各帥於國，大夫勤於朝，州里𩥉於邑是也。○𩥉，皇音兾，及也。本又作愷，又作駿，駿亦作□。"
                },
                {
                    "paragraph": "○是故聖人之記事也，慮之以大，",
                    "zhushu": "謂先本於孝弟之道。"
                },
                {
                    "paragraph": "愛之以敬，",
                    "zhushu": "謂省其所以養老之具。"
                },
                {
                    "paragraph": "行之以禮，",
                    "zhushu": "謂親迎之，如見父兄。"
                },
                {
                    "paragraph": "脩之以孝養，",
                    "zhushu": "謂親献之、薦之。"
                },
                {
                    "paragraph": "紀之以義，",
                    "zhushu": "謂旣歌而語之。"
                },
                {
                    "paragraph": "終之以仁。",
                    "zhushu": "謂又以命諸侯歸於國，復自行之。"
                },
                {
                    "paragraph": "○是故古之人一舉事，而衆皆知其德之備也。古之君子，舉大事必慎其終始，而衆安得不喻焉？",
                    "zhushu": "言其爲之本末露見，盡可得而知也。喻，猶曉也。"
                },
                {
                    "paragraph": "兊命曰：念終始典于學。",
                    "zhushu": "兊，當爲說，說命，書篇名，殷髙宗之臣傳說之所作。典，常也。念事之終始，常於斈。斈，礼義之府。○兊，注作說，同，音悅。"
                },
                {
                    "paragraph": "○丗子之記曰：朝夕至于大寢之門外，問於内豎曰：今日安否何如？",
                    "zhushu": "朝夕，朝朝、暮夕也。日中又朝。文王之爲丗子，非禮之制。丗子之禮亡，言此存其記。○朝夕至于，直遥反。旦曰朝，暮曰夕，舊如字。朝朝，上如字，下文朝夕之食上同，下直遥反。"
                },
                {
                    "paragraph": "内豎曰：今日安。丗子乃有喜色。其有不安節，則内豎以告丗子，丗子色憂，不滿容。",
                    "zhushu": "色憂憂，淺也。不及文王，行不能正履。"
                },
                {
                    "paragraph": "内豎言復𥘉，然後亦復𥘉。朝夕之食上，丗子必在視寒煖之節；食下，問所膳羞，必知所進，以命膳宰，然後退。",
                    "zhushu": "羞必知所進，必知親所食。○上，時掌反。重意：重見篇首。"
                },
                {
                    "paragraph": "若内豎言疾，則丗子親齊玄而養。",
                    "zhushu": "親，猶自也。養疾者齊玄，玄冠、玄端也。○齊，側皆反，注同。"
                },
                {
                    "paragraph": "膳宰之饌，必敬視之；",
                    "zhushu": "疾者之食齊和，所欲或異。○齊，才細反。和，胡卧反。"
                },
                {
                    "paragraph": "疾之藥，必親嘗之。",
                    "zhushu": "試毒味也。重意：疾之藥，必親甞之。曲禮下：親有疾，飲藥，子先嘗之。"
                },
                {
                    "paragraph": "嘗饌善，則丗子亦能食，",
                    "zhushu": "善，謂多於前。"
                },
                {
                    "paragraph": "嘗饌寡，丗子亦不能飽，",
                    "zhushu": "又不及武王一飯再飯。"
                },
                {
                    "paragraph": "以至于復𥘉，然後亦復𥘉。",
                    "zhushu": "復常所服。重言：然後亦復𥘉三，上文一，篇首一。"
                }
            ]
        },
        {
            "name": "禮運第九",
            "paragraphs": [
                {
                    "paragraph": "禮運第九",
                    "zhushu": "○陸曰：“鄭云：‘禮運者，以其記五帝三王相変易及隂陽轉旋之道。’”",
                    "type": 1
                },
                {
                    "paragraph": "昔者仲尼與於蜡賔，",
                    "zhushu": "蜡者，索也。𡻕十二月，合聚萬物而索饗之，亦𥙊宗廟。時孔子仕魯，在助𥙊之中。○與，音預。蜡，仕嫁反，𥙊名。夏曰清祀，殷曰嘉平，周曰蜡，秦曰蠟，字林作䄍。索，所百反。"
                },
                {
                    "paragraph": "事畢，岀遊於觀之上，喟然而嘆。",
                    "zhushu": "覲，闕也。孔子見魯君於𥙊禮有不備，於此又覩象魏舊章之處，感而嘆之。○觀，古亂反，注同。喟，去媿反，又苦恠反，說文云：大息。處，昌慮反，下同處同。"
                },
                {
                    "paragraph": "仲尼之嘆，蓋嘆魯也。言偃在側，曰：君子何嘆？",
                    "zhushu": "言偃，孔子弟子子游。"
                },
                {
                    "paragraph": "孔子曰：大道之行也，與三代之英，丘未之逮也，而有志焉。",
                    "zhushu": "大道，謂五帝時也。英，俊選之尤者。逮，及也。言不及見。志，謂識古文。不言魯事，爲其大切，廣言之。○逮，音代，一音代計反。選，宣靣反，下文皆同。爲，于僞反，下文爲已皆同。"
                },
                {
                    "paragraph": "大道之行也，天下爲公，選賢與能，講信脩睦，",
                    "zhushu": "公，猶共也。禪位授聖，不家之。睦，親也。○禪，善靣反。重言。講信脩睦四，下文三。"
                },
                {
                    "paragraph": "故人不獨親其親，不獨子其子，",
                    "zhushu": "孝慈之道廣也。"
                },
                {
                    "paragraph": "使老有所終，壯有所用，㓜有所長，矜、寡、孤、獨、廢疾者皆有所養，",
                    "zhushu": "無匱乏也。○長，丁丈反。矜，古頑反。匱，其魏反。"
                },
                {
                    "paragraph": "男有分，",
                    "zhushu": "分，猶職也。○分，扶問反，注同。"
                },
                {
                    "paragraph": "女有歸。",
                    "zhushu": "皆得良奥之家。○奥，烏報反。"
                },
                {
                    "paragraph": "貨惡其弃於地也，不必藏於己。力惡其不出於身也，不必爲巳。",
                    "zhushu": "勞事不憚，施無吝心，仁厚之教也。○惡，烏故反，下同。憚，大旦反。吝，力刄反，又力覲反。"
                },
                {
                    "paragraph": "是故謀閉而不興。盗竊亂賊而不作。",
                    "zhushu": "尚辭譲之故也。"
                },
                {
                    "paragraph": "故外户而不閉。",
                    "zhushu": "禦風氣而巳。○禦，魚吕反。"
                },
                {
                    "paragraph": "是謂大同。",
                    "zhushu": "同，猶和也，平也。"
                },
                {
                    "paragraph": "今大道旣隱，",
                    "zhushu": "隱，猶去也。"
                },
                {
                    "paragraph": "天下爲家。",
                    "zhushu": "傳位於子。○傳，丈專反。重意。下文。聖人耐以天下爲一家。"
                },
                {
                    "paragraph": "各親其親，各子其子。貨力爲巳。",
                    "zhushu": "俗狹嗇。○狹，音洽。嗇，音色。"
                },
                {
                    "paragraph": "大人丗及以爲禮。城郭溝池以爲固。",
                    "zhushu": "亂賊繁多，爲此以服之也。大人，諸侯也。"
                },
                {
                    "paragraph": "禮義以爲紀，以正君臣，以篤父子，以睦兄弟，以和夫婦，以設制度，以立田里，以賢勇知，以功爲巳。故謀用是作，而兵由此起。",
                    "zhushu": "以其違大道敦朴之本也。教令之稠，其弊則然。老子曰：法令滋章，盗賊多有。○知，音智。朴，普角反。稠，直由反。重言。以正君臣，以篤父子，以睦兄弟，二下一以正君臣四，下文冠義、聘義各一。"
                },
                {
                    "paragraph": "禹、湯、文、武、成王、周公，由此其選也。",
                    "zhushu": "由，用也。能用禮義以成治。○治，直吏反。"
                },
                {
                    "paragraph": "此六君子者，未有不謹於禮者也。以著其義，以考其信，著有過，刑仁講讓，示民有常。",
                    "zhushu": "考，成也。刑，猶則也。"
                },
                {
                    "paragraph": "如有不由此者，在埶者去，衆以爲殃，",
                    "zhushu": "埶，埶位也。去，罪退之也。殃，猶禍惡也。○埶，音丗，本亦作勢。去，𦍑吕反，注同。殃，於良反。"
                },
                {
                    "paragraph": "是謂小康。",
                    "zhushu": "康，安也。大道之人，以禮於忠信爲薄，言小安者，失之則賊亂將作矣。"
                },
                {
                    "paragraph": "○言偃復問曰：如此乎禮之急也？孔子曰：夫禮，先王以承天之道，以治人之情，故失之者死，得之者生。詩曰：相䑕有體，人而無禮。人而無禮，胡不遄死？",
                    "zhushu": "相，視也。遄，疾也。言䑕之有身躰，如人而無禮者矣。人之無禮，可憎賤如䑕，不如疾死之愈。○復，扶又反，下復問同。相，息亮反，注同。遄，市專反。重意。夫禮，失之者死，得之者生。曲禮上：有禮則安，無禮則危。"
                },
                {
                    "paragraph": "是故夫禮，必本於天，殽於地，列於鬼神，",
                    "zhushu": "聖人則天之明，因地之利，取法度於鬼神，以制禮下教令也。旣又祀之，盡其敬也。教民嚴上也。鬼者，精魂所歸。神者，引物而出，謂祖廟、山川、五祀之屬也。○殽，戸教反，法也，徐户交反。重言。夫禮必本於天三二，見下文。"
                },
                {
                    "paragraph": "逹於䘮、𥙊、射、御，冠、昏、朝、聘，",
                    "zhushu": "民知嚴上，則此禮逹於下也。○冠，古亂反。朝，直遥反。"
                },
                {
                    "paragraph": "故聖人以禮示之。故天下國家可得而正也。",
                    "zhushu": "民知禮則易教。○易，以䜴反。"
                },
                {
                    "paragraph": "○言偃復問曰：夫子之極言禮也，可得而聞與？",
                    "zhushu": "欲知禮終始所成。○極，如字，徐紀力反。與，音餘。"
                },
                {
                    "paragraph": "孔子曰：我欲觀夏道，",
                    "zhushu": "欲行其禮，觀其所成。"
                },
                {
                    "paragraph": "是故之𣏌，",
                    "zhushu": "𣏌，夏后氏之後也。"
                },
                {
                    "paragraph": "而不足徴也，",
                    "zhushu": "徴，成也。無賢君不足與成也。"
                },
                {
                    "paragraph": "吾得夏時焉。",
                    "zhushu": "得夏四時之書也，其書存者有小正。○有小正，音征，本或作有夏小正。"
                },
                {
                    "paragraph": "我欲觀殷道，是故之宋，而不足徴也，",
                    "zhushu": "宋，殷人之後也。"
                },
                {
                    "paragraph": "吾得坤乾焉。",
                    "zhushu": "得殷隂陽之書也。其書存者有歸藏。○坤，苦門反。乾，其連反。"
                },
                {
                    "paragraph": "坤乾之義，夏時之等，吾以是觀之。",
                    "zhushu": "觀於二書之意。"
                },
                {
                    "paragraph": "互註",
                    "zhushu": "。語八佾篇夏禮吾能言之，𣏌不足徴也。殷禮吾能言之，宋不足徴也。文獻不足故也。足則吾能徴之矣。"
                },
                {
                    "paragraph": "○夫禮之𥘉，始諸飲食。其燔黍捭豚，汙尊而抔飲，蕢桴而土鼔，猶若可以致其敬於鬼神。",
                    "zhushu": "言其物雖質畧，有齊敬之心，則可以薦羞於鬼神，鬼神饗德不饗味也。中古未有釡甑，釋米捭肉，加於燒石之上而食之耳。今北狄猶然。汙尊，鑿地爲尊也。抔飲，手掬之也。蕢，讀爲由，声之誤也。由，堛也，謂搏土爲桴也。土鼔，築土爲鼔也。○燔音煩。捭，卜麥反，注作擗，又作擘，皆同。汙尊，烏華反，注同，一音作烏。抔，歩侯反。蕢，依注音由，苦對反，又苦恠反，土塊也。桴音浮，鼓槌。齊，側皆反。釡，本又作鬴，音父。甑，即孕反。燒，如字，又舒照反。鑿，在洛反。掬，九六反，本亦作臼，音蒲侯反。堛，普逼反。搏，徒端反。築，徐音竹。重言。蕢桴而士鼓，玉藻十三篇：土鼓、蕢桴。"
                },
                {
                    "paragraph": "及其死也，升屋而號，告曰：皐某復，",
                    "zhushu": "招之於天。○號，户毛反。皐音羔。"
                },
                {
                    "paragraph": "然後飯腥而苴孰。",
                    "zhushu": "飯以稻米。上古未有火化，苴孰，取遣奠有火利也。苴，或爲俎。○飯，扶晚反，注同。腥音星。苴，子餘反，苞也，徐争𥘉反。遣，弃戰反。"
                },
                {
                    "paragraph": "故天望而地藏也。體魄則降，知氣在上，",
                    "zhushu": "地藏，謂葬。○知，音智。"
                },
                {
                    "paragraph": "故死者北首，",
                    "zhushu": "首，隂也。○首，手又反，注同。"
                },
                {
                    "paragraph": "生者南郷，",
                    "zhushu": "郷，陽也。○郷，許亮反，注同。"
                },
                {
                    "paragraph": "皆從其𥘉。",
                    "zhushu": "謂今行之然也。"
                },
                {
                    "paragraph": "○昔者先王未有宫室，冬則居營窟，夏則居橧巢。",
                    "zhushu": "寒則累土，暑則聚薪柴居其上。○窟，苦忍反。橧，本又作増，又作曽，同，則登反。樔，本又作巢，助交反。"
                },
                {
                    "paragraph": "互註。",
                    "zhushu": "孟滕文下：當堯之時，水逆行，汜濫於中國，民無所定，下者爲巢，上者爲營窟。"
                },
                {
                    "paragraph": "未有火化，",
                    "zhushu": "食腥也。"
                },
                {
                    "paragraph": "食草木之實，鳥獸之肉，飲其血，茹其毛。未有麻絲，衣其羽皮",
                    "zhushu": "。此上古之時也。○茹，音汝。衣，於旣反。"
                },
                {
                    "paragraph": "○後聖有作，",
                    "zhushu": "作，起。"
                },
                {
                    "paragraph": "然後脩火之利，",
                    "zhushu": "孰洽萬物？"
                },
                {
                    "paragraph": "范金",
                    "zhushu": "鑄作器用。○鑄，之樹反。"
                },
                {
                    "paragraph": "合土，",
                    "zhushu": "瓦，瓴、甓及甒大。○合，如字，徐音閤。令，音零。甓，歩歷反。甒，音武。大，音泰。甒、大，皆樽名。"
                },
                {
                    "paragraph": "以爲臺榭、宫室、牖户，",
                    "zhushu": "榭，器之所藏也。○榭，音謝，本亦作謝。牖，音酉。"
                },
                {
                    "paragraph": "以炮，",
                    "zhushu": "裹燒之也。○炮，薄交反，徐扶交反。裹，音果。"
                },
                {
                    "paragraph": "以燔，",
                    "zhushu": "加於火上。○燔，音煩。"
                },
                {
                    "paragraph": "以亨，",
                    "zhushu": "煑之鑊也。○亨，普伻反，煑也，下合亨同。鑊，戸郭反。"
                },
                {
                    "paragraph": "以炙，",
                    "zhushu": "貫之火上。○炙，之石反。貫，古亂反。"
                },
                {
                    "paragraph": "以爲醴酪，",
                    "zhushu": "烝，釀之也。酪，酢酨。○醴，音禮。駱，音洛。烝，之承反。釀，女亮反。酢，七故反。酨，才再反，徐祖兾反。"
                },
                {
                    "paragraph": "治其麻絲，以爲布帛，以養生送死，以事鬼神上帝，皆從其朔。",
                    "zhushu": "朔，亦𥘉也，亦謂今行之然。"
                },
                {
                    "paragraph": "○故玄酒在室，醴、醆在户，粢醍在堂，澄酒在下。陳其犧牲，備其鼎爼，列其琴、瑟、管、磬、鍾、鼔，脩其祝嘏，以降上神與其先祖，以正君臣，以篤父子，以睦兄弟，以齊上下，夫婦有所，是謂承天之祜。",
                    "zhushu": "此言今禮饌具所因於古及其事義也。粢，讀爲齊，声之誤也。周禮五齊：一曰泛齊，二曰醴齊，三曰盎齊，四曰醍齊，五曰沈齊。字雖異，醆與盎、澄與沈，盖同物也。奠之不同處，重古畧近也。祝，祝爲主人饗神辝也。嘏，祝爲尸致福於主人之辝也。祜，福也。福之言備也。○醆，側眼反。粢，依注爲齊，才細反，注五齊皆同。醍，音躰。嘏，本或作假，古雅反。祜，音户。粢讀音咨。泛，芳歛反，徐音汎。盎，烏浪反。爲主人，于僞反，下同。重意。元酒在室，醴醆在户。坊記三十篇，醴酒在室，醍酒在堂。重言。澄酒在下二。一見坊記。"
                },
                {
                    "paragraph": "○作其祝號，玄酒以𥙊，薦其血毛，腥其爼，孰其殽，與其越席，䟽布以幂，衣其澣帛，醴、醆以獻，薦其燔炙，君與夫人交獻，以嘉魂魄，是謂合莫",
                    "zhushu": "。此謂薦上古、中古之食也。周禮祝號有六：一曰神號，二曰鬼號，三曰祗號，四曰牲號，五曰齎號，六曰幣號。號者，所以尊神𩔰物也。腥其爼，謂豚解而腥之，及血毛，皆所以法於大古也。孰其殽，謂躰解而爓之，此以下皆所法於中古也。越席，翦蒲席也。幂，覆尊也。澣帛，練染以爲𥙊服。嘉，樂也。莫，虚無也。孝經說曰：上通無莫。○祝，之六反，徐之又反，注同。殽，本或作肴，户交反。越席，音活，注同，字書作趏，杜元凱云：結草。幂，本又作鼏，同莫歴反。衣其，於旣反。澣，户管反。示號，音祗，本又作祗。齍音咨，皇云：黍稷。大古，音太，下大史同。爓，似廉反。染，如𧰟反，又如琰反，樂也，音洛。"
                },
                {
                    "paragraph": "○然後退而合亨，體其犬豕牛羊，實其簠、簋、籩、豆、鉶羮，祝以孝告，嘏以慈告，是謂大祥，",
                    "zhushu": "此謂薦今丗之食也。躰其犬豕牛羊，謂分别骨肉之貴賤，以爲衆爼也。祝以孝告，嘏以慈告，各首其義也。祥，善也。今丗之食，於人道爲善也。○鉶，本又作鉶，音刑，盛和羮器，形如小鼎。羹音庚，舊音衡。別，彼列反，下文同。"
                },
                {
                    "paragraph": "此禮之大成也。",
                    "zhushu": "解子游以禮所成也。"
                },
                {
                    "paragraph": "○孔子曰：嗚呼哀哉！我觀周道，幽厲傷之，吾舎魯何適矣？",
                    "zhushu": "政亂禮失，以爲魯尚愈。○於音烏。乎，好奴反。舎音捨，下舎禮皆同。重言嗚呼哀哉二。一見檀弓上篇中。"
                },
                {
                    "paragraph": "魯之郊禘，非禮也，周公其衰矣。",
                    "zhushu": "非，猶失也。魯之郊，牛口傷，鼷䑕食其角，又有四卜郊不從，是周公之道衰矣。言子孫不能奉行興之。○禘，大計反。鼷音𠔃。"
                },
                {
                    "paragraph": "𣏌之郊也，禹也，宋之郊也，契也，是天子之事守也。",
                    "zhushu": "先祖法度，子孫所當守。○契，息列反。"
                },
                {
                    "paragraph": "故天子𥙊天地，諸侯𥙊社稷。",
                    "zhushu": ""
                },
                {
                    "paragraph": "○祝嘏莫敢易其常古，是謂大假。",
                    "zhushu": "假，亦大也。不敢改其常古之法度，是謂大大也。將言今不然，重言天子𥙊天地，諸侯𥙊社稷。二一見王制第五。又曲禮：天子𥙊天地。"
                },
                {
                    "paragraph": "○祝嘏辭說，藏於宗祝巫史，非禮也，是謂幽國。",
                    "zhushu": "藏於宗、祝、巫、史，言君不知有也。幽，闇也。國闇者，君與大夫俱不明也。"
                },
                {
                    "paragraph": "醆斝及尸君，非禮也，是謂僣君。",
                    "zhushu": "僣，禮之君也。醆斚，先王之爵也。唯魯與王者之後得用之耳，其餘諸侯用時王之器而已。○醆斚，古雅反，又音嫁，爵名也。夏曰醆，殷曰斚，周曰爵。僣，子念反，注同。"
                },
                {
                    "paragraph": "○冕弁兵革，藏於私家，非禮也，是謂脅君。",
                    "zhushu": "刼脅之君也。冕弁，君之尊服。兵革，君之武衛及軍器也。○脅，許刼反。"
                },
                {
                    "paragraph": "○大夫具官，𥙊器不假，聲樂皆具，非禮也，是謂亂國。",
                    "zhushu": "臣之奢冨，儗於國君，敗乱之國也。孔子謂管仲官事不攝，焉得儉？○儗，音擬。焉，於䖍反。"
                },
                {
                    "paragraph": "○故仕於公曰臣，仕於家曰僕，三年之䘮，與新有昏者，期不使。以衰裳入朝，與家僕雜居齊齒，非禮也，是謂君與臣同國。",
                    "zhushu": "臣有䘮昏之事而不歸，反服其衰裳以入朝，或與僕相等軰而處。是謂君臣共國，無尊卑也。有䘮昏不歸，唯君耳。臣有䘮昏，當致事而歸，僕又不可與士齒。○期，居其反。朝，直遥反，注同。或與僕相，息亮反，一讀如字，則連下爲句。等軰，卜内反。"
                },
                {
                    "paragraph": "故天子有田以處其子孫，諸侯有國以處其子孫，大夫有采以處其子孫，是謂制度。",
                    "zhushu": "言今不然也。春秋昭元年，秦伯之弟鍼岀奔晉。刺其有千乗之國，不能容其母弟。○鍼，其廉反，又祗廉反。乗，時證反。"
                },
                {
                    "paragraph": "故天子適諸侯，必舎其祖廟，而不以禮籍入，是謂天子壞法亂紀。",
                    "zhushu": "以禮籍入，謂大史典禮，執簡記，奉諱𢙣也。天子雖尊，舎人宗廟，猶有敬焉，自拱勑也。○壞，音恠。惡，烏路反。拱，徐居勇反，後拱持同。重言。天子適諸侯三，禮器、郊特牲各一。"
                },
                {
                    "paragraph": "諸侯非問疾弔䘮，而入諸臣之家，是謂君臣爲謔",
                    "zhushu": "。無故而相之，是戯謔也。陳靈公與孔寗、儀行父數如夏氏，以取弒焉。○謔，許約反。寗，本又作寕，案左傳作寕，公羊作寗，各依字讀。父，音甫。数，色角反。取弑，申志反，又如字。"
                },
                {
                    "paragraph": "○是故禮者，君之大柄也，所以別嫌明微，儐鬼神，考制度，别仁義，所以治政安君也。",
                    "zhushu": "疾今失禮如此，爲言禮之大義也。柄，所操以治事。○柄，兵命反。儐，必刃反。治政，皇如字，徐直吏反，下文注以治事同。爲，于僞反，下又爲、遂爲皆同。操，七刀反。"
                },
                {
                    "paragraph": "故政不正，則君位危；君位危，則大臣倍，小臣竊。刑肅而俗敝，則法無常；法無常，而禮無列；禮無列，則士不事也。刑肅而俗敝，則民弗歸也。是謂疵國",
                    "zhushu": "。又爲言政失君危之禍敗也。粛，駿也。疵，病也。○倍，歩内反。敝，音弊，本亦作弊。疵，才斯反。峻，恤俊反。"
                },
                {
                    "paragraph": "○故政者，君之所以藏身也。",
                    "zhushu": "於此又遂爲之言政也。藏，謂輝光於外，而形躰不見，若日月星辰之神。○輝，音暉。見，賢遍反。"
                },
                {
                    "paragraph": "是故夫政必本於天，殽以降命。",
                    "zhushu": "降，下也。殽天之氣以下教令，天有運移之期，隂陽之節也。○殽，户教反，注及下同。重言。必本於天。又上文一，下文一。"
                },
                {
                    "paragraph": "命降于社之謂殽地，",
                    "zhushu": "謂教令由社下者也。社，土地之主也。周禮土㑹之法，有五地之物生。○㑹，古外反。"
                },
                {
                    "paragraph": "降于祖廟之謂仁義，",
                    "zhushu": "謂教令由祖下者。大傳曰：自禰率而上至于祖逺者，輕仁也。自祖率而下至于禰髙者，重義也。○上，時掌反，下上配、上生皆同。"
                },
                {
                    "paragraph": "降於山川之謂興作，",
                    "zhushu": "謂教令由山川下者也。山川有草木禽獸，可作器物，共國事。○共，音恭。"
                },
                {
                    "paragraph": "降於五祀之謂制度。",
                    "zhushu": "謂教令由五祀下者，五祀有中𩅸、門、户、竈、行之神，此始爲宫室制度。"
                },
                {
                    "paragraph": "此聖人所以藏身之固也",
                    "zhushu": "。政之行如此，何用城郭溝池之爲？"
                },
                {
                    "paragraph": "○故聖人參於天地，並於鬼神，以治政也，處其所存，禮之序也；玩其所樂，民之治也，",
                    "zhushu": "並，併也。謂比方之也。存，察也。治，所以樂其事居也。○所樂，音岳，又音洛，又五孝反，好也，注同。治，直吏反，注同。上以自治、注自治、成治皆放此。併，歩頂反。"
                },
                {
                    "paragraph": "故天生時而地生財，人其父生而師教之，四者君以正用之，故君者，立於無過之地也。",
                    "zhushu": "順時以養財，尊師以教民，而以治政，則無過差矣。易曰：何以守位曰仁，何以聚人曰財。○差，𥘉佳反，一音𥘉買反。曰仁，本亦作人。重意。故天生時而地生財，禮器合於天時，設於地財。"
                },
                {
                    "paragraph": "○故君者所明也，非明人者也。君者所養也，非養人者也。君者所事也，非事人者也，故君明人則有過，養人則不足，事人則失位，",
                    "zhushu": "明，猶尊也。○養，羊尚反，又如字，下同。"
                },
                {
                    "paragraph": "故百姓則君以自治也，養君以自安也，事君以自顯也，故禮逹而分定，故人皆愛其死而患其生。",
                    "zhushu": "則當爲明。人之道，身治、居安、名𩔰，則不苟生也。不義而死，舎義而生，是不愛死患生也。○則君，則音明，出注。分，扶問反，後文注除三分去一、三分益一皆同。舎音捨。"
                },
                {
                    "paragraph": "○故用人之知，去其詐；用人之勇，去其怒；用人之仁，去其貪",
                    "zhushu": "；用知者之謀，勇者之断，仁者之施，足以成治矣。詐者害民信，怒者害民命，貪者害民財，三者乱之原。○知音智，注同。去，羌吕反，後皆同。断，丁乱反。施，始䜴反，下施生同。"
                },
                {
                    "paragraph": "○故國有患，君死社稷，謂之義，大夫死宗廟，謂之變。",
                    "zhushu": "變，當爲辯，声之誤也。辯猶正也。君守社稷，臣衛君宗廟者。患，謂見圍入○之。變，音辯，出注。"
                },
                {
                    "paragraph": "○故聖人耐以天下爲一家，以中國爲一人者，非意之也，必知其情，辟於其義，明於其利，逹於其患，然後能爲之",
                    "zhushu": "。耐，古能字。傳書丗異，古字時有存者，則亦有今誤矣。意，心所無慮也。辟，開也。○耐音能。辟，婢亦反，徐芳益反。傳，文專反。"
                },
                {
                    "paragraph": "○何謂人情？喜、怒、哀、懼、愛、惡、欲，七者弗學而能。何謂人義？父慈，子孝，兄良，弟弟，夫義，婦聽，長惠，㓜順，君仁，臣忠，十者謂之人義。互註",
                    "zhushu": "。左隱三年：石碏曰：君義。臣行。父慈。子孝。兄爱。弟敬。所謂六順也。"
                },
                {
                    "paragraph": "講信脩睦，謂之人利。爭奪相殺，謂之人患。",
                    "zhushu": "極言人事。○惡，烏路反，下皆同。弟弟，上如字，下音悌。長，丁丈反。争，争闘之争。重言講，信，脩，睦四，並本篇。"
                },
                {
                    "paragraph": "故聖人之所以治人七情，脩十義，講信脩睦，尚辭讓，去争奪，舎禮何以治之？",
                    "zhushu": "唯禮可耳。"
                },
                {
                    "paragraph": "飲食男女，人之大欲存焉。互註",
                    "zhushu": "。孟萬章上：好色，人之所欲；冨，人之所欲。"
                },
                {
                    "paragraph": "死亡貧苦，人之大惡存焉。故欲惡者，心之大端也。人藏其心，不可測度也。美惡皆在其心，不見其色也。欲一以窮之，舎禮何以哉？",
                    "zhushu": "言人情之難知，明禮之重。○度，六洛反。見，賢遍反。"
                },
                {
                    "paragraph": "○故人者，其天地之德，隂陽之交，鬼神之㑹，五行之秀氣也",
                    "zhushu": "。言人兼此氣性純也。"
                },
                {
                    "paragraph": "○故天秉陽，垂日星；",
                    "zhushu": "秉，猶持也。言天持陽氣，施生照臨下也。"
                },
                {
                    "paragraph": "地秉隂，竅於山川，播五行於四時，和而后月生也，是以三五而盈，三五而闕，",
                    "zhushu": "竅，孔也。言地持隂氣，出内於山川，以舒五行於四時。此氣和乃后月生而上配日，若臣功成進爵位也。一盈一闕，屈伸之義也。必三五者，播五行於四時也。一曰水，二曰火，三曰木，四曰金，五曰土，合爲十五之成数也。○竅，徐苦弔反。播，彼左反，舒也。五行四時絶句，本亦作播五行於四時。伸，音申。"
                },
                {
                    "paragraph": "五行之動，迭相竭也；五行、四時、十二月，還相爲本也；五聲、六律、十二管，還相爲宫也；五味、六和、十二食，還相爲質也；五色、六章、十二衣，還相爲質也。",
                    "zhushu": "竭，猶負戴也。言五行運轉，更相爲始也。五声，宫、啇、角、徴、羽也。其管陽曰律，隂曰吕。布十二辰，始於黃鍾，管長九寸，下生者三分去一，上生者三分益一，終於南吕，更相爲宫，凡六寸也。五味，酸、苦、辛、鹹、甘也。和之者，春多酸，夏多苦，秋多辛，冬多鹹，皆有滑甘，是謂六和。五色，六章，畫繢事也。周礼考工記曰：士以黄，其象乃无時変。火以圜，山以章，水以龍、鳥獸、蛇，雜四時五色之位以章之，謂之巧也。○迭，大計反，又田結反。竭，義作掲，其列反，負，擔也。還音旋，下同。六和，户卧反，注同。更，古衡反，下同。徴，張里反。南事，律名。京房律始於執始，終於南事，凡六十。繢，户對反。園音環，又音圎。"
                },
                {
                    "paragraph": "○故人者，天地之心也，五行之端也，食味、别聲、被色而生者也。",
                    "zhushu": "此言兼氣性之効也。○別，彼列反。被，皮義反，徐扶義反。"
                },
                {
                    "paragraph": "故聖人作則，必以天地爲本，以隂陽爲端，以四時爲柄，以日星爲紀，月以爲量，鬼神以爲徒，五行以爲質，禮義以爲器，人情以爲田，四靈以爲畜。",
                    "zhushu": "天地以至於五行，其制作所取象也；禮義、人情，其政治也；四靈者，其徵報也。此則春秋始於元，終於麟，包之矣。吕氏說月令而謂之春秋，事𩔖相近焉。量，猶分也。鬼神，謂山川也。山川，助地通氣之象也。器，所以操事，田，人所捊治也。禮之位，賔主象天地，介僎象隂陽，四面之位象四時，三賔象三光，夫婦象日月，亦是也。○柄。本又作枋，兵命反。量，音亮，下同。畜，許又反，下同。治，直吏反。麟，良人反。近，附近之近。操，七刀反。捊，溥侯反，徐音普溝反。介撰，上音界，下音遵。"
                },
                {
                    "paragraph": "以天地爲本，故物可舉也。物",
                    "zhushu": "，天地所養生。"
                },
                {
                    "paragraph": "以隂陽爲端，故情可睹也。",
                    "zhushu": "情以隂陽通也。○睹，丁古反。"
                },
                {
                    "paragraph": "以四時爲柄，故事可勸也。",
                    "zhushu": "事以四時成。"
                },
                {
                    "paragraph": "以日星爲紀，故事可列也。",
                    "zhushu": "事以日與星爲候，興作有次第。"
                },
                {
                    "paragraph": "月以爲量，故功有藝也。",
                    "zhushu": "藝，猶才也。十二月各有分，猶人之才各有所長也。藝，或爲倪。○倪，五計反，視也。"
                },
                {
                    "paragraph": "鬼神以爲徒，故事有守也。",
                    "zhushu": "山川，守職不移。"
                },
                {
                    "paragraph": "五行以爲質，故事可復也；",
                    "zhushu": "事下竟，復由上始也。"
                },
                {
                    "paragraph": "禮義以爲器，故事行有考也；",
                    "zhushu": "考，成也。器利則事成。"
                },
                {
                    "paragraph": "人情以爲田，故人以爲奥也；",
                    "zhushu": "奥，猶主也。田無主則荒。"
                },
                {
                    "paragraph": "四靈以爲畜，故飲食有由也。",
                    "zhushu": "由，用也。四靈與羞物爲羣。"
                },
                {
                    "paragraph": "○何謂四靈？麟、鳯、龜、龍，謂之四靈。故龍以爲畜，故魚鮪不淰；鳯以爲畜，故鳥不獝；麟以爲畜，故獸不狘；龜以爲畜，故人情不失。",
                    "zhushu": "淰之言閃也。獝、狘，飛走之貌也。失，猶去也。龜，北方之靈，信則至矣。○鮪，于軌反，魚名。淰，音審，徐舒冉反。矞，字又作獝，况必反。狘，况越反。閃，失冉反。"
                },
                {
                    "paragraph": "○故先王秉蓍龜，列𥙊祀，瘞繒，宣祝嘏辭說，設制度，故國有禮，官有御，事有職，禮有序",
                    "zhushu": "。皆卜筮所造置也。埋牲曰瘞，幣帛曰繒。宣，猶揚也。繒，或作贈。○蓍，音尸。瘞，於例反，一音於器反。繒，本又作増，同似仍反，又則登反，又似登反。"
                },
                {
                    "paragraph": "○故先王患禮之不逹於下也。",
                    "zhushu": "患下不信也。"
                },
                {
                    "paragraph": "○故𥙊帝於郊，所以定天位也；祀社於國，所以列地利也；祖廟，所以本仁也；山川，所以儐鬼神也；五祀，所以本事也。故宗祝在廟，三公在朝，三老在學，王前巫而後史，卜筮瞽侑皆在左右，王中心無爲也，以守至正。",
                    "zhushu": "此所以逹禮於下也，教民尊神，慎居處也。宗，宗人也。瞽，樂人也。侑，四輔也。○儐，皇音賔，敬也，舊必信反。朝，直遥反，下同。筮，市制反。瞽，音古。侑，音又。"
                },
                {
                    "paragraph": "○故禮行於郊，而百神受職焉；禮行於社，而百貨可極焉；禮行於祖廟，而孝慈服焉；禮行於五祀，而正法則焉。",
                    "zhushu": "言信得其禮，則神物與人皆應之。百神，列宿也。百貨，金玉之屬。○應，應對之應。宿，音秀。"
                },
                {
                    "paragraph": "故自郊社、祖廟、山川、五祀，義之脩而禮之藏也",
                    "zhushu": "。脩，猶飾也。藏，若其城郭然。○藏，如字，徐才浪反。"
                },
                {
                    "paragraph": "○是故夫禮必本於大一，分而爲天地，轉而爲隂陽，變而爲四時，列而爲鬼神。其降曰命，",
                    "zhushu": "聖人象此，下之以爲教令。○大，音泰，下注同。"
                },
                {
                    "paragraph": "其官於天也",
                    "zhushu": "。官，猶法也，此聖人所以法於天也。"
                },
                {
                    "paragraph": "○夫禮必本於天，",
                    "zhushu": "本於大一与天之義。重言。三，上文一。"
                },
                {
                    "paragraph": "動而之地，",
                    "zhushu": "後法地也。"
                },
                {
                    "paragraph": "列而之事，",
                    "zhushu": "後法五祀，五祀所以本事也。"
                },
                {
                    "paragraph": "變而從時，",
                    "zhushu": "後法四時。"
                },
                {
                    "paragraph": "恊於分藝。",
                    "zhushu": "恊，合也。言礼合於月之分，猶人之才也。○合於月之分，本或作日月之分，日衍字。"
                },
                {
                    "paragraph": "其居人也曰養，",
                    "zhushu": "養，當爲義，字之誤也。下之則爲教令，居人身爲義。孝經說曰：義由人出。○養，音義，出注。"
                },
                {
                    "paragraph": "其行之以貨力、辭讓、飲食、冠昏、䘮𥙊、射御、朝聘",
                    "zhushu": "。貨，摯幣庭實也。力，筯骸強者也。不則偃罷。○冠，古乱反。摯，本又作贄，音至。罷音皮。"
                },
                {
                    "paragraph": "○故禮義也者，人之大端也，所以講信脩睦，而固人之肌膚之㑹，筋骸之束也；所以養生送死，事鬼神之大端也，所以逹天道，順人情之大竇也。",
                    "zhushu": "竇，孔穴也。○竇，音豆。重言。所以養生送死二，下文一事鬼神之大端也，下文事鬼神之常也。"
                },
                {
                    "paragraph": "故唯聖人爲知禮之不可以巳也，故壞國、䘮家、亡人，必先去其禮",
                    "zhushu": "言愚者之反聖人也。○壞音恠，又乎怪反。䘮，息浪反。"
                },
                {
                    "paragraph": "○故禮之於人也，猶酒之有糵也，君子以厚，小人以薄。",
                    "zhushu": "皆得以爲美味，性善者醇耳。○蘖，魚列反。醇，市春反。"
                },
                {
                    "paragraph": "故聖王脩義之柄，禮之序，以治人情。",
                    "zhushu": "治者，去瑕穢，養菁華也。○菁，子丁反。"
                },
                {
                    "paragraph": "故人情者，聖王之田也。脩禮以耕之，",
                    "zhushu": "和其剛柔，"
                },
                {
                    "paragraph": "陳義以種之，",
                    "zhushu": "樹以善道。"
                },
                {
                    "paragraph": "講學以耨之，",
                    "zhushu": "存是去非𩔖也。○耨，奴豆反，鉏也。"
                },
                {
                    "paragraph": "本仁以聚之，",
                    "zhushu": "合其所盛。○盛，市正反，又音成。"
                },
                {
                    "paragraph": "播樂以安之。",
                    "zhushu": "感動使之堅固。"
                },
                {
                    "paragraph": "故禮也者，義之實也。恊諸義而恊，",
                    "zhushu": "協，合也。合禮於義，則与義合不乖刺。○刺，力逹反，本或作制。"
                },
                {
                    "paragraph": "則禮雖先王未之有，可以義起也。",
                    "zhushu": "以其合於義，可以義起作。"
                },
                {
                    "paragraph": "義者，藝之分，仁之節也。",
                    "zhushu": "藝，猶才也。"
                },
                {
                    "paragraph": "恊於藝，講於仁，得之者強。",
                    "zhushu": "有義則人服之也。"
                },
                {
                    "paragraph": "仁者，義之本也，順之體也，得之者尊。",
                    "zhushu": "有仁則人仰之也。"
                },
                {
                    "paragraph": "故治國不以禮，猶無耜而耕也；",
                    "zhushu": "無以入也。○耜，音似。"
                },
                {
                    "paragraph": "爲禮不本於義，猶耕而弗種也；",
                    "zhushu": "嘉榖無由生也。○種，之用反。不，亦作弗，何休注公羊云：弗者，不之深也。下皆放此。"
                },
                {
                    "paragraph": "爲義而不講之以學，猶種而弗耨也",
                    "zhushu": "；苗不殖，草不除。"
                },
                {
                    "paragraph": "講之以學而不合之以仁，猶耨而弗穫也；",
                    "zhushu": "無以知収之豐荒也。○穫，户郭反。収，如字，又手又反。"
                },
                {
                    "paragraph": "合之以仁而不安之以樂，猶穫而弗食也",
                    "zhushu": "；不知味之甘苦。"
                },
                {
                    "paragraph": "安之以樂，而不逹於順，猶食而弗肥也。",
                    "zhushu": "功不見也。○見，賢遍反。"
                },
                {
                    "paragraph": "四體旣正，膚革充盈，人之肥也；父子篤，兄弟睦，夫婦和，家之肥也；大臣法，小臣廉，官職相序，君臣相正，國之肥；天子以德爲惠，以樂爲御，諸侯以禮相與，大夫以法相序，士以信相考，百姓以睦相守，天下之肥也。是謂大順。大順者，所以養生、送死，事鬼神之常也。",
                    "zhushu": "常，謂皆有礼用，無匱乏也。車，或爲居。重言。見上文。"
                },
                {
                    "paragraph": "故事大積焉而不苑，並行而不繆，細行而不失，深而通，茂而有間，連而不相及也，動而不相害也，此順之至也。",
                    "zhushu": "言人皆明於礼，無有蓄乱滯合者，各得其分理，順其職也。○苑，于粉反，積也。繆，音謬。畜，丑六反。重言。此順之至也二，一見𥙊統，二十五篇無此字。"
                },
                {
                    "paragraph": "故明於順，然後能守危也",
                    "zhushu": "。能守自危之道也。君子居安如危，小人居危如安。易曰：危者安其位。"
                },
                {
                    "paragraph": "○故禮之不同也，不豐也，不殺也，所以持情而合危也。",
                    "zhushu": "豊、殺，謂天子及士名位不同，礼亦異数，所以拱持其情，合安其危。○殺，所戒反，徐所例反，注同。"
                },
                {
                    "paragraph": "故聖王所以順，山者不使居川，不使渚者居中原，而弗敝也。",
                    "zhushu": "小洲曰渚，廣平曰原。山者利其禽獸，渚者利其魚塩，中原利其五榖，使各居其所安，不易其利，勞敝之也。民失其業則窮，窮則濫。○渚，之汝反。"
                },
                {
                    "paragraph": "用水、火、金、木，飲食必時。",
                    "zhushu": "用水，謂漁人以時漁爲梁，春献鼈蜃，秋献龜魚也。用火，謂司爟四時変囯火，以救時疾，及季春出火，季秋納火也。用金，謂卝人以時取金玉錫、石也。用木，謂山虞仲冬斬陽木，仲夏斬隂木。飲食，謂食齊視春時，羮齊視夏時，醬齊視秋時，飲齊視冬時。○漁，音魚。鼈，必列反。蜃，石忍反。爟，古乱反。卝，華猛反，又𤓰猛反，徐古猛反。夏，户嫁反，下同。謂食，音嗣。齊，才細反，下皆同。"
                },
                {
                    "paragraph": "合男女，頒爵位，必當年德，",
                    "zhushu": "謂媒氏令男三十而娶，女二十而嫁，司士稽上任，進退其爵禄也。○頒，音班。當，丁浪反。媒，音梅。取，音娶，本又作娶。稽，古𠔃反。"
                },
                {
                    "paragraph": "用民必順。",
                    "zhushu": "不奪農時。"
                },
                {
                    "paragraph": "故無水旱昆蟲之災，民無凶饑妖孽之疾。",
                    "zhushu": "言大順之時，隂陽和也。昆蟲之災，螟螽之属也。○烖，音災。妖孽，又作𧕏，魚列反。妖，又作祅，說文云：衣服歌謡、草木之恠謂之祅，禽獸蟲蝗之恠謂之𧕏。螟，亡丁反。螽，徐音終。"
                },
                {
                    "paragraph": "故天不愛其道，地不愛其寳，人不愛其情。",
                    "zhushu": "言嘉瑞出，人情至也。"
                },
                {
                    "paragraph": "故天降膏露，地出醴泉，山出器車，河出馬圖，鳯皇麒麟皆在郊棷，龜龍在宫沼，其餘鳥獸之𡖉胎，皆可俯而闚也，",
                    "zhushu": "膏，猶甘也。器，謂若銀。罋，用甑也。馬圖，龍馬負圖而出也。㭯，聚草也。沼，池也。○澧，本又作醴，音禮。麒麟，音其，下音栗人反。㭯，素口反，徐揔㑹反，澤也，本或作藪。沼，之紹反。𡖉，力管反。胎，上才反。俯，音府。窺，本又作闚，去規反。甕，本又作罋，烏弄反，徐於弄反。"
                },
                {
                    "paragraph": "則是無故。",
                    "zhushu": "非有他事使之然也。"
                },
                {
                    "paragraph": "先王能脩禮以逹義，體信以逹順，故此順之實也。",
                    "zhushu": "實，猶誠也，盡也。"
                },
                {
                    "paragraph": "互註。",
                    "zhushu": "易係辝，河出圖，洛出書，聖人則之。"
                }
            ]
        },
        {
            "name": "禮器第十",
            "paragraphs": [
                {
                    "paragraph": "禮器第十",
                    "zhushu": "○陸曰：“鄭云：‘以其記禮，使人成器。孔子謂子貢瑚璉之器是也。’”",
                    "type": 1
                },
                {
                    "paragraph": "禮器是故大備。大備，盛德也。",
                    "zhushu": "禮器，言禮使人成器，如耒耜之爲用也。人情以爲田，脩禮以耕之，此是也。大備，自耕至於食之而肥。"
                },
                {
                    "paragraph": "禮釋回，増美質。措則正，施則行。",
                    "zhushu": "釋，猶去也。回，邪辟也。質，猶性也。措，置也。○錯，七路反，本又作措，又厝，音同。去，起吕反。邪，似嗟反。辟，匹亦反。"
                },
                {
                    "paragraph": "其在人也，如竹箭之有筠也，如松柏之有心也。二者居天下之大端矣，故貫四時而不改柯易葉。",
                    "zhushu": "箭，篠也。端，本也。四物於天下最得氣之本，或柔刃於外，或和澤於内，用此不變傷也。人之得礼，亦猶然也。○箭，節見反。筠，于貧反，鄭云：竹之青皮也。貫，古乱反。柯，古何反。篠，西了反，徐音小。刄，而慎反。"
                },
                {
                    "paragraph": "故君子有禮，則外諧而内無怨，",
                    "zhushu": "人恊服也。"
                },
                {
                    "paragraph": "故物無不懷仁，鬼神饗德。",
                    "zhushu": "懷，歸也。"
                },
                {
                    "paragraph": "○先王之立禮也，有本有文。忠信，禮之本也；義理，禮之文也。無本不立，無文不行。",
                    "zhushu": "言必外内具也。○重言。禮之本也二。一見昏義四十四篇。未禮其本也。○禮之文也二。一見樂記十九。"
                },
                {
                    "paragraph": "禮也者，合於天時，設於地財，順於鬼神，合於人心，理萬物者也。",
                    "zhushu": "鬼神，所祀事有德也。重意。合於天時，設於地財。禮運：天生時而地生財。"
                },
                {
                    "paragraph": "是故天時有生也，地理有冝也，人官有能也，物曲有利也。",
                    "zhushu": "言皆有異。"
                },
                {
                    "paragraph": "故天不生，地不養，君子不以爲禮，鬼神弗饗也。",
                    "zhushu": "天不生，謂非其時物也。也不養，謂非此地所生。"
                },
                {
                    "paragraph": "居山以魚鼈爲禮，居澤以鹿豕爲禮，君子謂之不知禮。",
                    "zhushu": "不順其郷之所有也。"
                },
                {
                    "paragraph": "故必舉其定國之數，以爲禮之大經。",
                    "zhushu": "定國之數，謂地物所出多少。"
                },
                {
                    "paragraph": "禮之大倫，以地廣狹；",
                    "zhushu": "謂貢賦之常差。○狹，音洽，又户夾反。差，所佳反，徐𥘉冝反。"
                },
                {
                    "paragraph": "禮之薄厚，與年之上下。",
                    "zhushu": "用年之豐凶也。○上，時掌反。"
                },
                {
                    "paragraph": "是故年雖大殺，衆不匡懼，則上之制禮也節矣。",
                    "zhushu": "言用之有莭也。殺，謂榖不孰也。匡，猶恐也。○殺，色戒反，徐所例反，注同。匡懼，音匡，又丘往反。恐，丘勇反。"
                },
                {
                    "paragraph": "○禮，時爲大，順次之，體次之，冝次之，稱次之。",
                    "zhushu": "言聖人制禮所先後也。○稱，尺證反，後皆同。"
                },
                {
                    "paragraph": "堯授舜，舜授禹，湯放桀，武王伐紂，時也。",
                    "zhushu": "言受命改制度。"
                },
                {
                    "paragraph": "互註。",
                    "zhushu": "孟梁惠王下。齊宣王問曰：湯放桀，武王伐紂，有諸？孟子對曰：於傳有之，曰：臣弑其君，可乎？曰：賊仁者謂之賊，賊義者謂之殘，殘賊之人謂之一夫。聞誅一夫紂矣，未聞弑君也。"
                },
                {
                    "paragraph": "詩云：匪革其猶，聿追來孝。",
                    "zhushu": "革，急也。猶，道也。聿，述也。言文王改作者，非必欲急行巳之道，乃追述先祖之業，來居此爲孝。○革，紀力反，注同。"
                },
                {
                    "paragraph": "○天地之𥙊，宗廟之事，父子之道，君臣之義，倫也。",
                    "zhushu": "倫之言順也。"
                },
                {
                    "paragraph": "○社稷山川之事，鬼神之𥙊，體也。",
                    "zhushu": "天地人之別，躰也。"
                },
                {
                    "paragraph": "○䘮𥙊之用，賔客之交，義也。",
                    "zhushu": "義之言冝也，人道之冝。"
                },
                {
                    "paragraph": "○羔豚而𥙊，百官皆足；大牢而𥙊，不必有餘，此之謂稱也。",
                    "zhushu": "足。猶得也。稱，稱牲之大小而爲爼，此指謂助𥙊者耳。而云百官，喻衆也。"
                },
                {
                    "paragraph": "諸侯以龜爲寳，以圭爲瑞。家不寳龜，不藏圭，不臺門，言有稱也。",
                    "zhushu": "古者貸貝寳龜，大夫以下有貨耳。易曰：十朋之龜。瑞，信也。諸侯執瑞，孤卿以下執摯。闍者謂之臺。○堵，本又作闍，音都，又丁古反，徐音常邪反。"
                },
                {
                    "paragraph": "○禮有以多爲貴者，天子七廟，諸侯五，大夫三，士一，天子之豆二十有六，諸公十有六，諸侯十有二，上大夫八，下大夫六。諸侯七介七牢，大夫五介五牢。天子之席五重，諸侯之席三重，大夫再重。天子崩，七月而葬，五重八翣；諸侯五月而葬，三重六翣；大夫三月而葬，再重四翣。此以多爲貴也。",
                    "zhushu": "豆之数，謂天子朔食，諸侯相食及食大夫。公食大夫禮曰：宰夫自東房薦豆六，設干醬東北。食下大夫而豆六，則其餘著矣。聘礼致饔餼於上大夫，堂上八豆，設于户西。則凡致饔義，堂上之豆數亦如此。周禮：公之豆四十，其東西夾各十有二；侯、伯之豆三十有二，其東西夾各十；子、男之豆二十有四，其東西夾各六。諸侯七介、七牢者，周之侯伯也。大夫五介、五牢者，侯伯之卿使聘者也。周礼：上公九介、九牢，侯、伯七介、七牢，子、男五介、五牢。聘義所云上公七介，諸侯五介，子男三介，乃謂其使者也。天子葬五重者，謂杭木與茵也。葬者，杭木在上，茵在下。士䘮禮下篇陳器曰：杭木横三縮二，加杭席三，加茵，用䟽布，緇翦，有幅，亦縮二横三。此士之禮一重者，以此差之，上公四重。○介，音界，副也，後皆同。俗讀古賀反，非也。重，直龍反，下及注同。翣，所甲反。相食，音嗣，下同。餼，許旣反。夾，古洽反，又古協反。使，色吏反。杭木，苦浪反，又音剛，又户剛反。茵，音因。縮，所六反。重意。天子七廟，諸侯五，大夫三，士二。王制：天子七廟，諸侯五廟，大夫三廟，士二廟。𥙊法篇：王立七廟，諸侯立五廟，大夫立三廟，適士二廟，官師一廟。重言。天子七月而葬，諸侯五月而葬，大夫三月而葬，二並見王制第五篇。"
                },
                {
                    "paragraph": "○有以少爲貴者，天子無介，𥙊天特牲。天子適諸侯，諸侯膳以犢。諸侯相朝，灌用鬰鬯，無籩豆之薦。大夫聘禮以脯醢。天子一食，諸侯再，大夫士三，食力無數。大路繁纓一就，次路繁纓七就。圭璋特，琥璜爵，鬼神之𥙊單席。諸侯視朝，大夫特，士旅之。此以少爲貴也。",
                    "zhushu": "天子无介，無客礼也。灌，獻也。一食、再食、三食，謂告飽也。食力，謂工、商、農也。大路繁纓一就，殷祭天之車也。周礼：王之五路，玉路，繁纓十有二就；金路，九就；象路，七就；革路，五就；木路，翦繁鵠纓。圭璋特，朝聘以爲瑞，無幣帛也。琥璜爵者，天子酬諸侯，諸侯相酬，以此玉將幣也。大夫特，士旅之。謂君揖之。○犢，音獨，本亦作特。朝，直遥反，下及注同。灌，古乱反，注同。鬯，丑亮反。脯醢，上音甫，下音海。繁，歩干反，下及注同。琥，音虎，又作虎。璜，音黃。單，音丹。翦，子淺反，一音牋。鵠，胡毒反。重言。天子適諸侯，諸侯膳以犢二，一見郊特牲以作用。○灌用鬰鬯二，一見下篇郊特牲。大路繁纓一就一，一見下篇郊特牲。又次路五就。"
                },
                {
                    "paragraph": "○有以大爲貴者，宫室之量，器皿之度，棺椁之厚，丘封之大，此以大爲貴也。",
                    "zhushu": ""
                },
                {
                    "paragraph": "○有以小爲貴者，宗廟之𥙊，貴者獻以爵，賤者獻以散，尊者舉觶，卑者舉角。五獻之尊，門外缶，門内壷，君尊瓦甒，此以小爲貴也。",
                    "zhushu": "凡觴，一升曰爵，二升曰觚，三升曰觶，四升曰角，五升曰散。五獻，子男之饗礼也。壷大一石，瓦甒五斗。缶大小未聞也。易曰：尊酒簠簋用缶。○量，音亮。皿，命景反，字林音猛。散，悉旦反，注同。觯，支䜴反。缶，方有反。甒，音武。觚，音孤。"
                },
                {
                    "paragraph": "○有以髙爲貴者，天子之堂九尺，諸侯七尺，大夫五尺，士三尺，天子諸侯臺門。此以髙爲貴也。",
                    "zhushu": ""
                },
                {
                    "paragraph": "○有以下爲貴者，至敬不壇，埽地而𥙊。天子諸侯之尊廢禁，大夫士棜禁。此以下爲貴也。",
                    "zhushu": "廢，猶去也。棜，斯禁也。謂之棜者，無足，有似於棜，或因名云耳。大夫用斯禁，士用棜禁，如今方案，隋長局足，髙三寸。○壇，大丹反。棜，於據反。去，起吕反。斯禁，如字，劉昌宗音賜。隋，他果反。髙，如字，又古報反。重言㱕地而𥙊二，一見本篇郊特牲。"
                },
                {
                    "paragraph": "○禮有以文爲貴者，天子龍衮，諸侯黼，大夫黻，士玄衣纁裳。天子之冕，朱緑藻，十有二旒，諸侯九，上大夫七，下大夫五，士三，此以文爲貴也。",
                    "zhushu": "此𥙊冕服也。朱緑，似夏、殷礼也。周礼：天子五采藻。○卷，本又作衮，同，古本反。黼，音甫。黻，音弗。熏，字又作纁，許云反。繰，本又作躁，亦作藻，同，子老反，注同。重言。藻十有二，旒三。郊特牲。玉藻各一。"
                },
                {
                    "paragraph": "○有以素爲貴者，至敬無文，父黨無容，大圭不琢，大羮不和，大路素而越席，犧尊䟽布鼏，樿杓，此以素爲貴也。",
                    "zhushu": "大圭長三尺，杼上，終葵首。琢，當爲篆，字之誤也。明堂位曰：大路，殷路也。鼏，或作幂，樿，木白理也。○琢，字又作琢，文轉反，徐又依字丁角反。大羹，音㤗。和，胡卧反。越席，音活。犧尊，鄭素何反，王如字。幎，本又作幂，又作鼏，莫歷反。樿，章善反，又市戰反。杓，市約反。長，直亮反。杼，直吕反。幕，音莫。重言。大圭不琢二，一見郊特牲。大羮不和三。郊特牲、樂記各一。"
                },
                {
                    "paragraph": "孔子曰：禮不可不省也。禮不同，不豐，不殺。此之謂也。蓋言稱也。",
                    "zhushu": "省，察也。不同，言異也。○殺，所戒反，又所例反，下而殺、注芟殺皆同。重言。此之謂也九。大傳、𥙊義、䘮服四，制各一，樂記二，經解三。"
                },
                {
                    "paragraph": "禮之以多爲貴者，以其外心者也。",
                    "zhushu": "外心，用心於外，其德在表也。"
                },
                {
                    "paragraph": "德發掦，詡萬物，",
                    "zhushu": "詡，猶普也，徧也。○詡，况矩反。徧，音遍。"
                },
                {
                    "paragraph": "大理物博，如此，則得不以多爲貴乎？故君子樂其發也。",
                    "zhushu": "發，猶見也。樂多其外見也。○樂，五孝反，注同。見，賢遍反，下外見、告見皆同。"
                },
                {
                    "paragraph": "禮之以少爲貴者，以其内心者也。",
                    "zhushu": "内心，用心於内，其德在内。"
                },
                {
                    "paragraph": "德産之致也精微，",
                    "zhushu": "致，致密也。○致，直致反，注皆同。"
                },
                {
                    "paragraph": "觀天下之物，無可以稱其德者，",
                    "zhushu": "萬物皆天所生，孰可奉薦以稱也？"
                },
                {
                    "paragraph": "如此，則得不以少爲貴乎？是故君子慎其獨也。",
                    "zhushu": "少其牲物，致誠慤。○殻，字又作慤，苦角反，下文同。"
                },
                {
                    "paragraph": "○古之聖人，内之爲尊，外之爲樂，少之爲貴，多之爲美。是故先王之制禮也，不可多也，不可寡也，唯其稱也。",
                    "zhushu": ""
                },
                {
                    "paragraph": "○是故君子大牢而𥙊謂之禮，匹士大牢而𥙊謂之攘。",
                    "zhushu": "君子，謂大夫以上。攘，盗竊也。○樂，音洛。匹士，本或作正士。攘，如羊反。上，時掌反。重言。先王之制礼也五，下文三、檀弓上一。"
                },
                {
                    "paragraph": "管仲鏤簋朱紘，山節藻梲，君子以爲濫矣。",
                    "zhushu": "濫，亦盗竊也。鏤簋，謂刻而飾之，大夫刻爲龜耳，諸侯飾以象，天子飾以玉。朱紘，天子冕之紘也。諸侯青紐紘，大夫、士當緇組紘，纁邊。栭謂之莭，梁上楹謂之梲。宫室之飾，士首本，大夫逹棱，諸侯斵而礱之，天子加密石焉。無畫山藻之礼也。○鏤簋，力豆反，下音軌。紘音宏。藻梲，章悅反，依字當作棳，梁上侏儒柱。栭音而。稜，力登反。斵，陟角反。礱，力工反。重言管仲𨩐簋朱紘，山節藻梲二。重見雜記下二十一。"
                },
                {
                    "paragraph": "晏平仲祀其先人，豚肩不揜豆，澣衣濯冠以朝，君子以爲隘矣",
                    "zhushu": "。隘，猶狹陋也。祀不以少牢，與无田者同，不盈禮也。大夫、士有田則𥙊，无田則薦。澣衣濯冠，儉不務新。○澣，又作浣，户管反。濯，直角反。朝，直遥反。隘，本又作阨，於賣反。重言。晏平仲祀其先人，豚肩不揜豆二，一見雜記下。"
                },
                {
                    "paragraph": "○是故君子之行禮也，不可不慎也，衆之紀也，紀散而衆亂，",
                    "zhushu": "言二大夫皆非也。紀，絲缕之数有紀。"
                },
                {
                    "paragraph": "孔子曰：我戰則克，𥙊則受福，蓋得其道矣。",
                    "zhushu": "我，我知礼者也。克，勝也。重言我戰則克，𥙊則受福。郊特牲：故以戰則克，以𥙊則受福。"
                },
                {
                    "paragraph": "君子曰：𥙊祀不祈，",
                    "zhushu": "祈，求也。𥙊祀，不爲求福也。詩云：自求多福，福由巳耳。○爲，于僞反，下爲母、爲父母皆同。"
                },
                {
                    "paragraph": "不麾蚤，",
                    "zhushu": "麾之言快也，𥙊有時，不以先之爲快也。齊人所善曰麾。○摩，本又作麾，毀皮反，齊人謂快爲麾。蚤。音早。"
                },
                {
                    "paragraph": "不樂葆大，",
                    "zhushu": "謂器幣也。葆之言褒也。○葆音保，又保毛反，本又作保。"
                },
                {
                    "paragraph": "不善嘉事，",
                    "zhushu": "嘉事之𥙊，致夫人是也。礼冝告見於先祖耳，不善之而𥙊。"
                },
                {
                    "paragraph": "牲不及肥大，薦不美多品",
                    "zhushu": "。以礼之義，有以小少爲貴也。"
                },
                {
                    "paragraph": "○孔子曰：臧文仲安知禮？夏父弗綦逆祀而弗止也，燔柴於奥。",
                    "zhushu": "文仲，魯公子彄之曽孫臧孫辰也。莊、文之間爲大夫，於時爲賢，是以非之，不正。礼也。文二年八月丁夘，大事于大廟，躋僖公，始逆祀。是夏父弗綦爲宗伯之爲也。奥當爲㸑，字之誤也。或作竈。礼：尸卒食而𥙊饎。㸑，饔㸑也。時人以爲𥙊火神，乃橎柴。○父音甫。不綦音忌。不亦作弗。燔音煩，又芳云反。奥，依注作㸑，七乱反，下同。彄，苦侯反。大廟，音太，下注大平、下文大廟並同。躋，子西反，升也，本又作躋。饎㸑，昌志反，下七乱反。"
                },
                {
                    "paragraph": "夫奥者，老婦之𥙊也，盛於盆，尊於瓶。",
                    "zhushu": "老婦，先炊者也。盆、瓶，炊器也。明此𥙊先炊，非𥙊火神，燔柴似失之。○盛，音成。缾，歩丁反。"
                },
                {
                    "paragraph": "○禮也者，猶體也。",
                    "zhushu": "若人身躰。"
                },
                {
                    "paragraph": "體不備，君子謂之不成人。設之不當，猶不備也。禮有大有小，有顯有微。大者不可損，小者不可益；顯者不可揜，微者不可大也。故經禮三百，曲禮三千，其致一也，",
                    "zhushu": "致之言至也。一謂誠也。經禮，謂周禮六篇，其官有三百六十。曲從事也，事礼，謂今礼也。礼篇多亡，本数未聞，其中事儀三千。○當，丁浪反。"
                },
                {
                    "paragraph": "未有入室而不由户者。",
                    "zhushu": "三百、三千，皆猶誠也。重意。中庸：禮儀三百，威儀三千，待其人而後行。"
                },
                {
                    "paragraph": "君子之於禮也，有所竭情盡慎，致其敬而誠若，",
                    "zhushu": "謂以少、小、下、素爲貴也。若，順也。"
                },
                {
                    "paragraph": "有美而文而誠若。",
                    "zhushu": "謂以多、大、髙、文爲貴也。"
                },
                {
                    "paragraph": "君子之於禮也，有直而行也，",
                    "zhushu": "謂若始死，哭踊無節也。"
                },
                {
                    "paragraph": "有曲而殺也，",
                    "zhushu": "謂若父在爲母期也。○期，音基。"
                },
                {
                    "paragraph": "有經而等也，",
                    "zhushu": "謂若天子以下至士庶人，爲父母三年。"
                },
                {
                    "paragraph": "有順而討也，",
                    "zhushu": "討，猶去也。謂若天子以十二，公以九，侯伯以七，子男以五爲節也。○去，起吕反，下去寳同。"
                },
                {
                    "paragraph": "有摲而播也，",
                    "zhushu": "摲之言芟也，謂芟殺有所與也。若𥙊者，貴賤皆有所得，不使虚也。○摲，所監反，又所覧反。芟，所咸反。"
                },
                {
                    "paragraph": "有推而進也，",
                    "zhushu": "謂若王者之後，得用天子之禮。"
                },
                {
                    "paragraph": "有放而文也，",
                    "zhushu": "謂若天子之服，服日月以至黼黻。○放，方往反，有放、必放同。"
                },
                {
                    "paragraph": "有放而不致也，",
                    "zhushu": "謂若諸侯自山龍以下。○不致，本或作不至。"
                },
                {
                    "paragraph": "有順而摭也。",
                    "zhushu": "謂若君休梁，大夫沐稷，士沐梁。○摭，之石反。"
                },
                {
                    "paragraph": "三代之禮一也，民共由之，或素或青，夏造殷因。",
                    "zhushu": "一也。俱趨誠也。由，用也。素尚白，青尚黒者也。言所尚雖異，礼則相因耳。孔子曰：殷因於夏礼，所損益可知也。周因於殷礼，所損益可知也。変白黒，言素青者，秦二丗時，趙髙欲作乱，或以青爲黒，黒爲黄，民言從之，至今語猶存也。"
                },
                {
                    "paragraph": "○周坐尸，詔侑武方，其禮亦然，其道一也。",
                    "zhushu": "言此亦周所因於殷也。武，當爲无，声之誤也。方，猶常也。告尸行節，勸尸飲食无常，若孝子之爲也。孝子就養无方。詔侑，或爲韶囿。○侑，音又，本或作宥。武，音无。養，羊譲反。詔圜，音圎，下圜丘同。本亦作詔圎。重意，其道一也。郊特牲篇𥙊義，其義一也。樂記，其極一也。"
                },
                {
                    "paragraph": "夏立尸而卒𥙊，",
                    "zhushu": "夏禮：尸有事而坐。"
                },
                {
                    "paragraph": "殷坐尸，",
                    "zhushu": "無事猶坐。"
                },
                {
                    "paragraph": "周旅酬六尸",
                    "zhushu": "。使之相酌也。后稷之尸，發爵不受旅。"
                },
                {
                    "paragraph": "曽子曰：周禮其猶醵與？",
                    "zhushu": "合錢飲酒爲醵。旅酬相酌似之也。王居明堂之礼，仲秋乃命囯醵。○醵，其庶反，又其約反。與，音餘。"
                },
                {
                    "paragraph": "○君子曰：禮之近人情者，非其至者也。",
                    "zhushu": "近人情者䙝，而逺之者敬。○近，附近之近，注同。逺，于萬反。"
                },
                {
                    "paragraph": "郊血，大饗腥，三獻爓，一獻孰。",
                    "zhushu": "郊，𥙊天也。大饗，祫𥙊先王也。三献，𥙊社稷五祀。一献，𥙊群小祀也。爓，沉肉於湯也。血、腥、爛孰，逺近備古今也。尊者先逺，差降而下，至小祀孰而巳。○爓，似廉反。重言。三，見下篇郊特牲。"
                },
                {
                    "paragraph": "是故君子之於禮也，非作而致其情也，",
                    "zhushu": "作，起也。敬非巳情也，所以下彼。○下，户嫁反。"
                },
                {
                    "paragraph": "此有由始也。",
                    "zhushu": "有所法也。"
                },
                {
                    "paragraph": "是故七介以相見也，不然則巳慤；三辭三譲而至，不然則巳蹙。",
                    "zhushu": "已，猶甚也。慤，蹙，愿貌。大愿則辝不見，情無由至也。○蹙，本又作慼，子六反，又音促。愿，音願。大，音㤗。見，賢遍反，下龍見同。"
                },
                {
                    "paragraph": "故魯人將有事於上帝，必先有事於頖宫，",
                    "zhushu": "上帝，周所郊祀之帝，謂蒼帝靈威仰也。魯以周公之故，得郊祀上帝，與周同。先有事於頖宫，告后稷也。告之者，將以配天先仁也。頖宫，郊之學也，詩所謂頖宫也。字或爲郊宫。○頖，本或作泮，依注音判。"
                },
                {
                    "paragraph": "晉人將有事於河，必先有事於惡池，",
                    "zhushu": "惡，當爲呼，声之誤也。呼他，嘔夷，井州川。○惡，依注音呼，又作虖，好故反。池，大河反，注同。嘔夷，烏侯反。"
                },
                {
                    "paragraph": "齊人將有事於㤗山，必先有事於配林。",
                    "zhushu": "配林，林名。○㤗，本或作大，音同，下注放此。"
                },
                {
                    "paragraph": "三月繫，七日戒，三日宿，慎之至也",
                    "zhushu": "。繫，繫牲于牢也。戒，散齊也。宿，致齊也。將有𥙊祀之事，必先敬慎如此，不敢也。○順之至也，順，當作慎。散齊，悉旦反，下測皆反，後放此。"
                },
                {
                    "paragraph": "○故禮有擯詔，樂有相歩，温之至也。",
                    "zhushu": "皆爲温藉，重礼也。擯，詔，告道賔主者也。相步，扶工也。詔，或爲紹。○相，息亮反，注同。温，紆運反，注同。藉，徐子夜反。道，音導。"
                },
                {
                    "paragraph": "○禮也者，反本脩古，不忘其𥘉者也，故凶事不詔，朝事以樂，",
                    "zhushu": "二者反本也。哭泣由中，非由人也。朝廷養賢，以樂樂之也。○朝，直遥反，下朝夕、注視朝同。樂樂，上音岳，下音洛。"
                },
                {
                    "paragraph": "醴酒之用，玄酒之尚，割刀之用，鸞刀之貴，莞簟之安，而槀鞂之設。",
                    "zhushu": "三者脩古。穗去實曰鞂。禹貢：三百里納鞂服。○鵉，力端反。莞，音官，一音丸。簟，徒㸃反。槀，字又作藁，古老反。鞂，江八反，徐古八反。穂，音遂。"
                },
                {
                    "paragraph": "是故先王之制禮也，必有主也，",
                    "zhushu": "主，謂本與古也。"
                },
                {
                    "paragraph": "故可述而多學也",
                    "zhushu": "。以本與古，求之而巳。"
                },
                {
                    "paragraph": "○君子曰：無節於内者，觀物弗之察矣。",
                    "zhushu": "節，猶驗也。"
                },
                {
                    "paragraph": "欲察物而不由禮，弗之得矣。故作事不以禮，弗之敬矣；出言不以禮，弗之信矣，故曰：禮也者，物之致也",
                    "zhushu": "。致之言至也，極也。"
                },
                {
                    "paragraph": "○是故昔先王之制禮也，因其財物而致其義焉爾。故作大事必順天時，",
                    "zhushu": "大事，𥙊祀也。春秋傳曰：啓蟄而郊，龍見而雩，始殺而嘗，閉蟄而烝。○烝，之承反。"
                },
                {
                    "paragraph": "爲朝夕必放於日月，",
                    "zhushu": "日出東方，月生西方。"
                },
                {
                    "paragraph": "爲髙必因丘陵，",
                    "zhushu": "謂冬至𥙊天於圎丘之上。"
                },
                {
                    "paragraph": "爲下必因川澤，",
                    "zhushu": "謂夏至𥙊地於方澤之中。"
                },
                {
                    "paragraph": "是故天時雨澤，君子逹亹亹焉",
                    "zhushu": "逹，猶皆也。亹亹，勉勉也。君子愛物，見天雨澤，皆勉勉勸樂。○亹，亡匪反，徐音尾。樂音洛。"
                },
                {
                    "paragraph": "○是故昔先王尚有德，尊有道，任有能，舉賢而置之，聚衆而誓之，",
                    "zhushu": "古者將有大事，必選賢誓衆，重事也。"
                },
                {
                    "paragraph": "是故因天事天，",
                    "zhushu": "天髙，因髙者以事也。"
                },
                {
                    "paragraph": "因地事地，",
                    "zhushu": "地下，因下者以事也。"
                },
                {
                    "paragraph": "因名山升中于天，",
                    "zhushu": "名，猶大也。升，上也。中猶成也。謂廵守至於方嶽，燔柴𥙊天，告以諸侯之成功也。孝經說曰：封乎㤗山，考績燔燎。禅乎梁父，刻石紀號也。○上，時掌反。守，手又反。燎，力妙反，又力弔反。禅，善戰反。梁父，音甫，本亦作甫。"
                },
                {
                    "paragraph": "因吉土以饗帝于郊。",
                    "zhushu": "吉土，王者所卜而居之土也。饗帝於郊，以四時所兆𥙊於四郊者也。今漢亦四時迎氣，其禮則簡。"
                },
                {
                    "paragraph": "升中于天，而鳯皇降，龜龍假；",
                    "zhushu": "功成而太平，隂陽氣和而致象物。○假，音格，至也。"
                },
                {
                    "paragraph": "饗帝於郊，而風雨節，寒暑時。",
                    "zhushu": "五帝主五行，五行之氣和，而庶徴得其序也。五行：木爲雨，金爲暘，火爲燠，水爲寒，土爲風。○暘，音陽。燠，於六反。"
                },
                {
                    "paragraph": "是故聖人南靣而立，而天下大治。",
                    "zhushu": "南靣立者，視朝。○治，直吏反，下及注同。重意。大傳：聖人南靣而治天下。仲尼燕居，南靣而立，夫是以而天下太平也。"
                },
                {
                    "paragraph": "○天道至教，聖人至德。",
                    "zhushu": "自下事也。"
                },
                {
                    "paragraph": "廟堂之上，罍尊在阼，犧尊在西；廟堂之下，縣鼔在西，應鼔在東，",
                    "zhushu": "禮樂之器，尊西也。小鼔謂之應。犧，周礼作献。○罍，音雷。犧，素河反，注及下同。縣，音玄。應，應對之應。作献，本又作戯，同素河反，下同。"
                },
                {
                    "paragraph": "君在阼，夫人在房。",
                    "zhushu": "人君尊東也。天子諸侯有左右房。"
                },
                {
                    "paragraph": "大明生於東，月生於西，此隂陽之分，夫婦之位也。",
                    "zhushu": "大明，日也。○分，扶問反。"
                },
                {
                    "paragraph": "君西酌犧象，夫人東酌罍尊，",
                    "zhushu": "象日出東方而西行也，月岀西方而東行也。周礼曰：春祠夏禴，祼用雞彛、烏彛，皆有舟。其朝踐用兩献尊，其再献用兩象尊，皆有罍，諸臣之所酢。○夏禴，戸嫁反，下音藥。祼，古乱反。彛，徐音夷。"
                },
                {
                    "paragraph": "禮交動乎上，樂交應乎下，和之至也。",
                    "zhushu": "言交乃和。"
                },
                {
                    "paragraph": "○禮也者，反其所自生；",
                    "zhushu": "自，由也。制礼者，本巳所由得民心也。"
                },
                {
                    "paragraph": "樂也者，樂其所自成。",
                    "zhushu": "作樂者，縁民所樂於巳之功。舜之民樂其紹堯而作大韶，湯武之民樂其濩伐，而作濩、武。○護，户故反，本亦作濩。重意。檀弓上，樂記十九。樂，樂其所自生。○禮也者，反其所自生，檀弓礼不忘其本。樂記礼反其所自始。"
                },
                {
                    "paragraph": "是故先王之制禮也以節事，",
                    "zhushu": "動。反本也。"
                },
                {
                    "paragraph": "脩樂以道志。",
                    "zhushu": "勸之善也。○道，音導。"
                },
                {
                    "paragraph": "故觀其禮樂，而治亂可知也。",
                    "zhushu": "國亂，礼慢而樂淫也。"
                },
                {
                    "paragraph": "蘧伯玉曰：君子之人逹，",
                    "zhushu": "觀其礼樂，則知治亂也。蘧伯玉，衛大夫也，名瑗。○蘧，其居反。瑗，于卷反。"
                },
                {
                    "paragraph": "故觀其器而知其工之巧，觀其發而知其人之知。",
                    "zhushu": "禮樂亦猶是也。○知，音智。"
                },
                {
                    "paragraph": "故曰：君子慎其所以與人者。",
                    "zhushu": "將以是觀。"
                },
                {
                    "paragraph": "○太廟之内敬矣。 君親牽牲，大夫賛幣而從",
                    "zhushu": "；納牲於庭，時也。當用幣告神而殺牲。○從，才用反，下同。"
                },
                {
                    "paragraph": "君親制𥙊，夫人薦盎；",
                    "zhushu": "親制𥙊，謂朝事進血膋時。所制者。制肝洗於欎鬯，以𥙊於室及主。○盎，烏浪反。膋，了彫反。重意。𥙊義二十四篇。夫人奠盎。"
                },
                {
                    "paragraph": "君親割牲，夫人薦酒。",
                    "zhushu": "親割，謂進牲孰躰時，重意夫人薦酒。𥙊義夫人薦豆。"
                },
                {
                    "paragraph": "卿大夫從君，命婦從夫人。洞洞乎其敬也，屬屬乎其忠也，勿勿乎其欲其饗之也。",
                    "zhushu": "勿勿，猶勉勉也。○洞，音動。屬，之玉反。重意卿大夫從君至其饗之也，𥙊義：卿大夫相君，命婦相夫人。済済乎其敬也，愉愉乎其忠也，勿勿乎其欲其饗之也。○洞洞乎，屬屬乎，又見𥙊義篇。"
                },
                {
                    "paragraph": "納牲詔於庭，血毛詔於室，羹定詔於堂，三詔皆不同位，盖道求而未之得也。",
                    "zhushu": "肉謂之羮。道，猶言也。○定，徐丁罄反，一音如字。"
                },
                {
                    "paragraph": "設𥙊于堂，",
                    "zhushu": "設𥙊之饌於堂，人君禮然。"
                },
                {
                    "paragraph": "爲祊乎外，",
                    "zhushu": "祊，𥙊明日之繹𥙊也。謂之祊者，於廟門之旁，因名焉。其𥙊之礼，旣設𥙊於室，而事尸於堂，孝子求神，非一處也。周禮曰：夏后氏丗室，門堂三之二，室三之一。詩頌絲衣曰：自堂徂基。○祊，百彭反。繹，音亦。處，昌慮反。"
                },
                {
                    "paragraph": "故曰：於彼乎？於此乎",
                    "zhushu": "？不知神之所在也。重言。二一見下篇郊特牲。"
                },
                {
                    "paragraph": "○一獻質，",
                    "zhushu": "謂𥙊羣小祀也。"
                },
                {
                    "paragraph": "三獻文，",
                    "zhushu": "謂𥙊社稷五祀。"
                },
                {
                    "paragraph": "五獻察，",
                    "zhushu": "察，明也。謂𥙊四望山川也。"
                },
                {
                    "paragraph": "七獻神。",
                    "zhushu": "謂𥙊先公。"
                },
                {
                    "paragraph": "○大饗，其王事與？",
                    "zhushu": "盛其饌與貢，謂祫𥙊先王。○事。與，音餘。"
                },
                {
                    "paragraph": "三牲魚腊，四海九州之美味也；籩豆之薦，四時之和氣也。",
                    "zhushu": "此饌，諸侯所献。○腊，音昔。"
                },
                {
                    "paragraph": "内金，示和也。",
                    "zhushu": "此所貢也。内之庭實，先設之。金從革，性和。荆、楊二州貢金三品。○内，音納。"
                },
                {
                    "paragraph": "束帛加璧，尊德也。",
                    "zhushu": "貢享所執致命者，君子於玉比德焉。"
                },
                {
                    "paragraph": "龜爲前列，先知也",
                    "zhushu": "。龜知事情者，陳於庭在前。荆州納錫、大龜。重言一二，見下篇。"
                },
                {
                    "paragraph": "金次之，見情也。",
                    "zhushu": "金，炤物。金有兩義，先入後設。○見，賢遍反，下注丗一見同。炤，音照，本亦作照。"
                },
                {
                    "paragraph": "丹、𣾰、絲、纊、竹、箭，與衆共財也。",
                    "zhushu": "万民皆有此物。荆州貢丹，兖州貢𣾰、絲，豫州貢纊，楊州貢篠蕩。○纊，音曠，綿也。劉昌宗古曠反。蕩，大黨反。"
                },
                {
                    "paragraph": "其餘無常貨，各以其國之所有，則致逺物也。",
                    "zhushu": "其餘，謂九州之外夷服、鎮服、蕃服之國。周礼：九州之外謂之蕃國。丗一見，各以其所貢寳爲摯。周穆王征犬戎，得白狼、白鹿近之。○蕃，本又作藩，方煩反，下同。近，附近之近。"
                },
                {
                    "paragraph": "其出也，肆夏而送之，盖重禮也。",
                    "zhushu": "岀，謂諸侯之賔也。禮畢而出，作樂以節之。肆夏，當爲陔夏。○肆，依注作陔，古來反，注又作祴，音同。"
                },
                {
                    "paragraph": "○祀帝於郊，敬之至也。",
                    "zhushu": "言就而𥙊之，不敢致也，重言敬之至也。二見郊特牲，五見𥙊義，一見聘義。重意。哀公問敬之至矣；下文仁之至也；𥙊義、中庸孝之至也。"
                },
                {
                    "paragraph": "宗廟之𥙊，仁之至也。",
                    "zhushu": "仁，恩也。父子主恩也。"
                },
                {
                    "paragraph": "䘮禮，忠之至也；",
                    "zhushu": "謂哭踊袒襲也。○袒襲，音但，下音習。"
                },
                {
                    "paragraph": "備服器，仁之至也；",
                    "zhushu": "謂小歛、大歛之衣服，葬之明器。"
                },
                {
                    "paragraph": "賔客之用幣，義之至也。",
                    "zhushu": "謂來賻賵。"
                },
                {
                    "paragraph": "故君子欲觀仁義之道，禮其本也。",
                    "zhushu": "言禮有節於内，可以觀也。重意。篇首。昏義，礼之本也。"
                },
                {
                    "paragraph": "君子曰：甘受和，白受采，忠信之人，可以學禮。苟無忠信之人，則禮不虚道，是以得其人之爲貴也。",
                    "zhushu": "道，猶由也，從也。○和，户卧反。"
                },
                {
                    "paragraph": "○孔子曰：誦詩三百，不足以一獻。一獻之禮，不足以大饗。大饗之禮，不足以大旅，大旅具矣，不足以饗帝。",
                    "zhushu": "誦詩三百，喻習多言而不學禮也。大旅，𥙊五帝也。饗帝，𥙊天。"
                },
                {
                    "paragraph": "毋輕議禮。",
                    "zhushu": "謂若誦詩者，不可以強言禮。○強，其丈反。"
                },
                {
                    "paragraph": "○子路爲季氏宰，",
                    "zhushu": "宰，治邑吏也。"
                },
                {
                    "paragraph": "季氏𥙊，逮闇而𥙊，日不足，繼之以燭，",
                    "zhushu": "謂舊時也。"
                },
                {
                    "paragraph": "雖有強力之容，肅敬之心，皆倦怠矣。",
                    "zhushu": "以其乆也。"
                },
                {
                    "paragraph": "有司跛𠋣以臨𥙊，其爲不敬大矣。",
                    "zhushu": "偏任爲跛，依物爲𠋣。○跛，彼義反，注同。𠋣，於綺反，注同。"
                },
                {
                    "paragraph": "他日𥙊，子路與，室事交乎户，堂事交乎階，質明而始行事，晏朝而退。",
                    "zhushu": "室事，𥙊時，堂事，儐尸。○與，音預。朝，直遥反，又張遥反。重言。質明而始行事二。一見聘義四十八。"
                },
                {
                    "paragraph": "孔子聞之，曰：誰謂由也而不知禮乎？",
                    "zhushu": "多其知禮。"
                }
            ]
        },
        {
            "name": "郊特牲第十一",
            "paragraphs": [
                {
                    "paragraph": "郊特牲第十一",
                    "zhushu": "○陸曰：鄭云：以其記𥙊天用騂犢之義也。郊者，𥙊夫之名，用牛，故曰特牲。",
                    "type": 1
                },
                {
                    "paragraph": "郊特牲，而社稷大牢。天子適諸侯，諸侯膳用犢，諸侯適天子，天子賜之禮大牢，貴誠之義也。故天子牲孕弗食也，𥙊帝弗用也。",
                    "zhushu": "犢者誠慤，未有牝牡之情，是以小爲貴也。孕，任子也。易曰：婦孕不育。○膳，市戰反。犢，音獨。孕，餘證反。慤，苦角反。重言。天子適諸侯，諸侯膳用犢二，一見禮器第十，用作以字。又天子適諸侯，見礼運。"
                },
                {
                    "paragraph": "大路繁纓一就，先路三就，次路五就。",
                    "zhushu": "此因小說以少爲貴者。礼器言次路七就，与此□字之誤也。○繁，步干反。重言。大路繁纓一就三。一見前篇。礼噐。"
                },
                {
                    "paragraph": "郊血，大饗腥，三獻爓，一獻孰，至敬不饗味而貴氣臭也。",
                    "zhushu": "血、腥、爓𥙊用氣。○爓，本亦□，夕廉反。○重言郊血，大饗腥三，献爓一，献孰二。見下篇礼器。"
                },
                {
                    "paragraph": "諸侯爲賔，灌用𣡡鬯，灌用臭也。大饗尚睱脩而巳矣。",
                    "zhushu": "亦不饗味也。此大饗，饗諸侯也。○□，本又作祼，古喚反。暇脩，丁喚反。鍜脯加薑桂曰暇脩。重言。□用欝鬯三，前見礼噐第十。"
                },
                {
                    "paragraph": "○大饗，君三重席而酢焉。",
                    "zhushu": "言諸侯相饗，献酢礼敵也。○重，直龍反，下注同。酢，才各反。"
                },
                {
                    "paragraph": "三獻之介，君專而酢焉。此降尊以就卑也。",
                    "zhushu": "三献。卿大夫來聘，主君饗燕之，以介爲賔，賔爲苟敬，則徹重席而受酢也。專，猶單也。○介，音界，注同。單，音丹，下文注同。"
                },
                {
                    "paragraph": "饗、禘有樂，而食、嘗無樂，隂陽之義也。凡飲，養陽氣也；凡食，養隂氣也。故春禘而秋嘗，春饗孤子，秋食𦒿老，其義一也，而食、嘗無樂。",
                    "zhushu": "言義同而或用樂，或不用樂也。此禘當爲禴字之誤也。王制曰：春禴，夏禘。○饗禘，音藥，下春禘同。食，音嗣。夏，户嫁反。重言隂陽之義也三，並見本篇，其義一也四，一見下文。樂記十九篇，𥙊義二十四各一。"
                },
                {
                    "paragraph": "互註。",
                    "zhushu": "春禘而秋嘗。王制：夏曰禘，秋曰嘗。𥙊法：春禘秋嘗。"
                },
                {
                    "paragraph": "飲，養陽氣也，故有樂。食，養隂氣也，故無聲。凡聲，陽也。",
                    "zhushu": ""
                },
                {
                    "paragraph": "○鼎爼竒而籩豆偶，隂陽之義也。籩豆之實，水土之品也。",
                    "zhushu": "水土之品，言非人常所食。○竒，居冝反，下鼎爼竒同。重言鼎爼竒而籩豆偶，隂陽之義也二。一見下文。"
                },
                {
                    "paragraph": "不敢用䙝味而貴多品，所以交於旦明之義也。",
                    "zhushu": "旦，當爲神，篆字之誤也。○䙝，息列反。旦音神，出注。篆，直轉反。重言。所以交於神明之義也二，下文一又雜記交於神明之道也。"
                },
                {
                    "paragraph": "○賔入大門而奏肆夏，示易以敬也。",
                    "zhushu": "賔，朝聘者，易，和恱也。○易，以豉反，注同。朝，直遥反，下文注朝覲、朝服皆同。"
                },
                {
                    "paragraph": "卒爵而樂闋。孔子屢歎之。",
                    "zhushu": "美此礼也。○闋，苦穴反，止也。婁，力住反，本又作屢。"
                },
                {
                    "paragraph": "奠酬而工升歌，發德也。",
                    "zhushu": "以詩之義，發明賔主之德。"
                },
                {
                    "paragraph": "歌者在上，匏竹在下，貴人聲也。",
                    "zhushu": "匏，笙也。○匏，步文反。竹，箎笛也。"
                },
                {
                    "paragraph": "樂由陽來者也，禮由隂作者也，隂陽和而萬物得。",
                    "zhushu": "得，得其所。"
                },
                {
                    "paragraph": "○旅幣無方，所以别土地之宜，而節逺邇之期也。",
                    "zhushu": "旅，衆也。迩，近也。○别，彼列反，下注無别同。"
                },
                {
                    "paragraph": "龜爲前列，先知也。以鐘次之，以和居參之也。",
                    "zhushu": "鐘，金也。献金爲作噐。鐘其大者，以金參居庭實之間，示和也。○爲作，于僞反，下文爲君同。重言。龜爲前列，先知也二。一見礼噐第十。"
                },
                {
                    "paragraph": "虎豹之皮，示服猛也。束帛加璧，徃德也。",
                    "zhushu": ""
                },
                {
                    "paragraph": "○庭燎之百，由齊桓公始也。",
                    "zhushu": "僣，天子也。庭燎之差，公盖五十，侯、伯、子、男皆三十。○往，皇如字，徐于况反。燎，力妙反，徐力弔反。僣，子念反，後同。"
                },
                {
                    "paragraph": "大夫之奏肆夏也，由趙文子始也。",
                    "zhushu": "僣諸侯。趙文子，晉大夫，名武。"
                },
                {
                    "paragraph": "朝覲，大夫之私覿，非禮也。大夫執圭而使，所以申信也。",
                    "zhushu": "其君親來，其臣不敢私見於主囯君也。以君命聘，則有私見。○覿，大歷反，下同。使，色吏反。見，賢遍反，下同。"
                },
                {
                    "paragraph": "不敢私覿，所以致敬也。而庭實私覿，何爲乎諸侯之庭？",
                    "zhushu": "非其與君無别。重言。所以致敬也四，下文郷飲酒、聘義。"
                },
                {
                    "paragraph": "爲人臣者無外交，不敢貳君也。",
                    "zhushu": "私覿，是外交也。"
                },
                {
                    "paragraph": "○大夫而饗君，非禮也。",
                    "zhushu": "其饗君，由強且冨也。"
                },
                {
                    "paragraph": "大夫強而君弑之，義也，由三桓始也。",
                    "zhushu": "三桓，魯桓公之子，莊公之弟、公子慶父、公子牙、公子友。慶父与牙通於夫人以脅公。季友以君命鴆牙，後慶父弑二君，又死也。○慶父，音甫。鴆，直䕃反。弑，音試。"
                },
                {
                    "paragraph": "天子無客禮，莫敢爲主焉。君適其臣，升自阼階，不敢有其室也。",
                    "zhushu": "明饗君非禮也。○升自阼，才路反，本又作升自阼階。"
                },
                {
                    "paragraph": "覲禮，天子不下堂而見諸侯。",
                    "zhushu": "正君臣也。"
                },
                {
                    "paragraph": "下堂而見諸侯，天子之失禮也，由夷王以下。",
                    "zhushu": "夷王，周康王之玄孫之子也。時微弱，不敢自尊於諸侯。"
                },
                {
                    "paragraph": "○諸侯之宫縣，而𥙊以白牡，擊玉磬，朱干設鍚，冕而舞大武，乗大路，諸侯之僣禮也。",
                    "zhushu": "言此皆天子之礼也。宫縣，四靣縣也。干，盾也。錫，傳其背如龜也。武，万舞也。白牡、大路，殷天子礼也。○縣音玄，注及下同。鍚音陽，注同。盾，本亦作楯，純尹反，又音尹。傳音附。背，𥙷佩反。重言。朱干設鍚，冕而舞大武二。一見明堂十四篇。設錫作玉戚。"
                },
                {
                    "paragraph": "臺門而旅樹，反坫，繡黼丹朱中衣，大夫之僭禮也。",
                    "zhushu": "言此皆諸侯之禮也。旅，道也。屏謂之樹。樹所以蔽行道。管氏樹塞門。塞，猶蔽也。禮：天子外屏，諸侯内屏，大夫以簾，士以帷。反坫，反爵之坫也，盖在尊南。兩君相見，主君旣献於反爵焉。繍黼，丹朱以爲中衣領縁也。繍，讀爲綃。綃，繒名也。詩云：素衣朱綃，又云：素衣朱襮。襮，黼領也。○坫，丁念反。繡，依注作綃，音消，注或作綃，亦同。黼音甫。簾，音廉。於反爵焉，本或作賔反爵焉，非。縁，移絹反。繒，似陵反。襮音愽。"
                },
                {
                    "paragraph": "故天子微，諸侯僣；大夫強，諸侯脅。於此相貴以等，相覿以貨，相賂以利，而天下之禮亂矣。",
                    "zhushu": "言僣所由。"
                },
                {
                    "paragraph": "諸侯不敢祖天子，大夫不敢祖諸侯，而公廟之設於私家，非禮也，由三桓始也。",
                    "zhushu": "言仲孫、叔孫、季孫氏皆立桓公廟。魯以周公之故，立文王廟，三家見而僣焉。"
                },
                {
                    "paragraph": "○天子存二代之後，猶尊賢也。尊賢不過二代。",
                    "zhushu": "過之，逺難法也。二，或爲三。○過，古卧反。"
                },
                {
                    "paragraph": "○諸侯不臣寓公，故古者寓公不繼丗。",
                    "zhushu": "寓，寄也。寄公之子，非賢者。丗，不足尊也。寓，或爲託也。○寓，音遇。"
                },
                {
                    "paragraph": "○君之南郷，荅陽之義也。臣之北面，荅君也。",
                    "zhushu": "荅，對也。○郷，許亮反，下君南郷同。"
                },
                {
                    "paragraph": "○大夫之臣不稽首，非尊家臣，以辟君也。",
                    "zhushu": "辟國君也。○辟，音避，注同。"
                },
                {
                    "paragraph": "大夫有獻弗親，君有賜不面拜，爲君之荅巳也",
                    "zhushu": "。不面拜者，於外告小臣，小臣受以入也。小臣，掌三公及孤卿之復逆也。"
                },
                {
                    "paragraph": "○郷人禓，",
                    "zhushu": "禓，強鬼也。謂時儺，索室毆疫，逐強鬼也。禓，或爲献，或爲儺。○禓，音傷，鬼名也。強，其文反。難，乃多反，下同，本又作儺。索，色百反，下文、注皆同。歐，字又作驅，同起居反。"
                },
                {
                    "paragraph": "孔子朝服立于阼，存室神也。",
                    "zhushu": "神依人也。"
                },
                {
                    "paragraph": "互註",
                    "zhushu": "。語郷黨篇：郷人儺。朝服而立于阼階。"
                },
                {
                    "paragraph": "孔子曰：射之以樂也，何以聽？何以射？",
                    "zhushu": "多其射容，與樂節相應也。重言。何以聽，何以射二。一見射義四十六篇。"
                },
                {
                    "paragraph": "孔子曰：士使之射，不能則辭以疾，縣弧之義也。",
                    "zhushu": "男子生而設弧於門左，示有射道而未能也。女子設帨。○弧，音胡。帨，始銳反。"
                },
                {
                    "paragraph": "○孔子曰：三日齊，一日用之，猶恐不敬。二日伐鼔，何居？",
                    "zhushu": "居，讀爲姫，語之助也。何居，怪之也。伐，猶擊也。齊者上樂，而二日擊鼔，則是成一日齊也。○齊，本又作齊，同，側皆反，後放此。何居，音姬。重言。何居三，檀弓上二。"
                },
                {
                    "paragraph": "孔子曰：繹之於庫門内，祊之於東方，朝市之於西方，失之矣",
                    "zhushu": "。祊之禮，冝於廟門外之西室，繹又於其堂，神位在西也。此二者同時，而大名曰繹。其𥙊禮簡，而事尸禮大。朝市冝於市之東偏。周禮：市有三期：大市日側而市，百族爲主。朝市，朝時而市，啇賈爲主。夕市，夕時而市，販夫販婦爲主。○繹音亦。祊，百彭反。賈音古。販，甫萬反。"
                },
                {
                    "paragraph": "○社𥙊土而主隂氣也，君南郷於北墉下，荅隂之義也。",
                    "zhushu": "牆謂之墉。北墉，社内北牆。○庸，本亦作墉，音容。"
                },
                {
                    "paragraph": "日用甲，用日之始也。",
                    "zhushu": "國中之神，莫貴於社。"
                },
                {
                    "paragraph": "天子大社，必受霜露風雨，以逹天地之氣也。",
                    "zhushu": "大社，王爲羣姓所立。○大音太，下文注大社、大陽、大廟、大古、大王皆同。爲，于僞反，下文爲社、爲焚皆同。"
                },
                {
                    "paragraph": "是故䘮國之社屋之，不受天陽也。薄社北牖，使隂明也。",
                    "zhushu": "絶其陽，通其隂而巳。薄社，殷之社，殷始都薄。○䘮，息浪反。薄，本又作毫，歩各反。牖音酉。"
                },
                {
                    "paragraph": "社，所以神地之道也。地載萬物，天垂象，取財於地，取法於天，是以尊天而親地也，故教民美報焉。家主中𩅸而國主社，示本也。",
                    "zhushu": "中𩅸，亦土神也。重言。天垂象二，下文一。取財於地，取法於天。三年問篇：上取象於天，下取法於地。"
                },
                {
                    "paragraph": "唯爲社事，單出里；唯爲社田，國人畢作；唯社，丘乗共粢盛。所以報本反始也。",
                    "zhushu": "單出里，皆往𥙊社於都鄙。二十五家爲里。畢作，人則盡行，非徒羡也。丘，十六井也。四丘六十四井曰甸，或謂之乗。乗者，以於車賦岀長轂一乗。乗，或爲鄰。○乗，時證反，注同，又徒徧反。共，音恭。粢，音資。甸，徒練反，又䋲證反。重意。下文大報本反始也。"
                },
                {
                    "paragraph": "○季春岀火，爲焚也。",
                    "zhushu": "謂焚萊也。凡出火，以火出建辰之月，火始出。"
                },
                {
                    "paragraph": "然後簡其車賦，而歷其卒伍，而君親誓社，以習軍旅。左之右之，坐之起之，以觀其習變也。",
                    "zhushu": "簡、歷，謂算具陳列之也。君親誓社，誓吏士以習軍旅。旣而遂田，以𥙊社也。言𥙊社，則此是仲春之禮也。仲春以火田，田止弊火，然後献禽。至季春火出，而民乃用火。今云季春出火乃誓社，記者誤也。社，或爲省。○卒，祖忽反。算，思管反。省，思淺反。"
                },
                {
                    "paragraph": "而流示之禽，而鹽諸利，以觀其不犯命也。",
                    "zhushu": "流，猶行也。行，行田也。鹽，讀爲艶。行田，示之以禽，使歆艶之，觀其用命不也。謂禽爲利者。凡田，大獸公之，小禽私之。○鹽，依注音艶。行行，上如字，下及下行田，皆下孟反。歆，許金反。"
                },
                {
                    "paragraph": "求服其志，不貪其得。",
                    "zhushu": "失伍而獲，猶爲犯命。"
                },
                {
                    "paragraph": "故以戰則克，以𥙊則受福。",
                    "zhushu": "重意。禮器：我戰則克，𥙊則受福。"
                },
                {
                    "paragraph": "○天子適四方，先柴。",
                    "zhushu": "所到必先燔柴，有事於上帝也。書曰：歳二月，東廵守，至于岱宗，柴。○燔，音煩。守，手又反。岱，音代。"
                },
                {
                    "paragraph": "○郊之𥙊也，迎長日之至也，",
                    "zhushu": "易說曰：三王之郊，一用夏正。夏正，建寅之月也。此言長日者，建卯而晝夜分，分而日長也。○正，音征，下同。重言。郊之𥙊也，互見下文。"
                },
                {
                    "paragraph": "大報天而主日也。",
                    "zhushu": "大，猶徧也。天之神，日爲尊。○徧，音遍。○重意。𥙊義：十四郊之𥙊，大報天而主日。"
                },
                {
                    "paragraph": "兆於南郊，就陽位也。",
                    "zhushu": "日，太陽之精也。"
                },
                {
                    "paragraph": "掃地而𥙊，於其質也。器用陶匏，以𧰼天地之性也。",
                    "zhushu": "觀天下之物，無可以稱其德。○稱，尺證反。重言掃地而𥙊四，一見篇末，一見礼器十篇，一見樂記十九。○器用陶匏，二篇末。"
                },
                {
                    "paragraph": "於郊，故謂之郊。牲用騂，尚赤也。用犢，貴誠也。",
                    "zhushu": "尚赤者，周也。○騂，息營反，徐呼營反。重言。牲用騂二。檀弓上一：𥙊法二十三篇。牲用犢。"
                },
                {
                    "paragraph": "郊之用辛也，周之始郊，日以至。",
                    "zhushu": "言日以周郊天之月而至，陽氣新用事，順之而用辛日。此說非也。郊天之月而日至，魯礼也。三王之郊，一用夏正，魯以无冬至𥙊天於圎丘之事，是以建子之月郊天，示先有事也。用辛日者，凡爲人君，當斉戒自新耳。周衰礼廢，儒者見周礼尽在魯，因推魯礼以言周事。○圜，本又作圎，音貟。凡爲，如字，或于僞反，非也。"
                },
                {
                    "paragraph": "卜郊，受命于祖廟，作龜于禰宫，尊祖親考之義也。",
                    "zhushu": "受命，謂告之。退而卜。"
                },
                {
                    "paragraph": "卜之日，王立于澤，親聽誓命，受教諌之義也。",
                    "zhushu": "澤，澤宮也，所以擇賢之宫也。旣卜必到澤宫，擇可與𥙊祀者，因誓勑之以礼也。礼器曰㪯賢而置之，聚衆而誓之是也。○可與，如字，一音預。"
                },
                {
                    "paragraph": "獻命庫門之内，戒百官也。大廟之命，戒百姓也。",
                    "zhushu": "王自澤宫而還，以誓命重相申勑也。庫門，在雉門之外，入庫門則至廟門外矣。大廟者，祖廟也。百官，公卿以下也。百姓，王之親也。入廟，戒親親也。王自此還斉路寢之室。庫，或爲廏。○還，音旋，下同。重，直用反。廏，九又反。"
                },
                {
                    "paragraph": "𥙊之日，王皮弁以聽𥙊報，示民嚴上也。",
                    "zhushu": "報，猶白也。夙㒷朝服以待白𥙊事者，乃後服𥙊服而行事也。周礼：𥙊之日，小宗伯逆粢省鑊，告時于王。告備于王也。○鑊，戸郭反。"
                },
                {
                    "paragraph": "䘮者不哭，不敢凶服，汜埽反道，郷爲田燭，",
                    "zhushu": "謂郊道之民爲之也。反道，剗令新土在上也。田燭，田首爲燭也。○汜，芳劔反，本亦作汎。埽，素報反。剗，𥘉産反，徐又𥘉展反。令，力呈反。"
                },
                {
                    "paragraph": "弗命而民聽上。",
                    "zhushu": "化王嚴上。"
                },
                {
                    "paragraph": "𥙊之日，王被衮以𧰼天。",
                    "zhushu": "謂有日月星辰之章，此魯礼也。周礼：王祀昊天上帝，則服大裘而冕，祀五帝亦如之。魯侯之服，自衮冕而下也。○被，皮義反。卷，本又作衮，同古本反，注卷冕同。冕，亡展反，字林亡辨反。"
                },
                {
                    "paragraph": "戴冕，璪十有二旒，則天數也。",
                    "zhushu": "天之大数，不過十二。○載，丁代反，本亦作戴。璪音早。過，古禾反。重意。璪有二旒。礼器玉藻篇：藻十有二旒。"
                },
                {
                    "paragraph": "十乗素車，貴其質也。旂十有二旒，龍章而設日月，以象天也。",
                    "zhushu": "設日月，畫於旂上。素車，殷路也。魯公之郊，用殷礼也。重言貴其質也三。一見下文。一見郷飲酒，四十四○旂，十有二旒，一見明堂。十四龍章而設日月。明堂篇：日月之章。"
                },
                {
                    "paragraph": "天垂象，聖人則之，郊所以明天道也。",
                    "zhushu": "明，謂則之以示人也。"
                },
                {
                    "paragraph": "互註。",
                    "zhushu": "易係辝：天垂𧰼，見吉凶，聖人象之。河出圖，洛出書，聖人則之。"
                },
                {
                    "paragraph": "帝牛不吉，以爲稷牛。",
                    "zhushu": "養牲必養二也。"
                },
                {
                    "paragraph": "帝牛必在滌三月，稷牛唯具，所以别事天神與人鬼也。",
                    "zhushu": "滌，牢中所度除處也。唯具，遭時，又選可用也。○滌，范音迪，徐徒嘯反。别，彼列反。所捜，本又作痩，所流反。処，昌慮反，下之処、同處皆同。"
                },
                {
                    "paragraph": "萬物本乎天，人本乎祖，此所以配上帝也。",
                    "zhushu": "言俱不可以配。"
                },
                {
                    "paragraph": "郊之𥙊也，大報本反始也。",
                    "zhushu": "重言。郊之𥙊也。大報本反始也。重見上文。"
                },
                {
                    "paragraph": "○天子大蜡八。",
                    "zhushu": "所𥙊有八神也。○蜡八，仕詐反。蜡𥙊有八神：先嗇一、司嗇二、農三、郵表畷四、貓虎五、坊六、水庸七、昆蟲八。"
                },
                {
                    "paragraph": "伊𦒿氏始爲蜡。",
                    "zhushu": "伊𦒿氏，古天子號也。○𦒿，巨夷反，或云即帝堯是也。"
                },
                {
                    "paragraph": "蜡也者，索也。",
                    "zhushu": "謂求索也。"
                },
                {
                    "paragraph": "嵗十二月，合聚萬物而索饗之也。",
                    "zhushu": "嵗十二月，周之正数，謂建亥之月也。饗者，𥙊其神也。萬物有功加於民者，神使爲之也。𥙊之以報焉，造者配之也。"
                },
                {
                    "paragraph": "蜡之𥙊也，主先嗇而𥙊司嗇也，",
                    "zhushu": "先嗇，若神農者，司嗇，后稷是也。"
                },
                {
                    "paragraph": "𥙊百種以報嗇也。",
                    "zhushu": "嗇所樹蓺之功，使尽饗之。○種，之勇反，下之種也同。"
                },
                {
                    "paragraph": "饗農及郵表畷、禽獸，仁之至，義之盡也。",
                    "zhushu": "農，田畯也。郵表畷，謂田畯所以督約百姓於井間之處也。詩云：爲下國畷郵。禽獸，服不氏所教擾猛獸也。○郵，本亦作尤，有周反，字或作卸。畷，丁劣反，又丁衛反。畯，音俊。督約，因妙反。擾，而沼反，馴也。重言仁之至，義之尽也二。一見下文。"
                },
                {
                    "paragraph": "古之君子，使之必報之。迎貓，爲其食田䑕也；迎虎，爲其食田豕也，迎而𥙊之也。",
                    "zhushu": "迎其神也。○猫，字又作貓，音苗。爲，于僞反，下同。"
                },
                {
                    "paragraph": "𥙊坊與水庸，事也。",
                    "zhushu": "水庸，溝也。○坊，音房，後注同。"
                },
                {
                    "paragraph": "曰：士反其宅，水歸其壑，昆蟲母作，草木歸其澤。",
                    "zhushu": "此蜡祝辝也。若辝同，則𥙊同處可知矣。壑，猶坑也。昆蟲，暑生寒死，螟螽之屬，爲害者也。○壑，火各反。祝，之六反，又之又反。坑，苦衡反。螟，莫經反。螽，音終。"
                },
                {
                    "paragraph": "皮弁、素服而𥙊。素服，以送終也。葛帶、榛杖，䘮殺也。蜡之𥙊，仁之至，義之盡也。",
                    "zhushu": "送終䘮殺，所謂老物也。素服，衣裳皆素。○搸杖，側巾反，以榛木爲杖也。殺，所界反，徐所例反，注及下德之殺並同。"
                },
                {
                    "paragraph": "黃衣、黃冠而𥙊，息田夫也。",
                    "zhushu": "𥙊，謂旣蜡。臘，先祖五祀也。於是勞農以休息之。論語曰：黄衣狐裘。○臘，力合反。勞，力報反。"
                },
                {
                    "paragraph": "野夫黃冠，黃冠，草服也。",
                    "zhushu": "言𥙊以息民，服象其時物之色，季秋而草木黄落。"
                },
                {
                    "paragraph": "大羅氏，天子之掌鳥獸者也，諸侯貢屬焉。草笠而至，尊野服也。",
                    "zhushu": "諸侯於蜡，使使者戴草笠，貢鳥獸也。詩云：彼都人士，臺笠緇撮。又曰：其餉伊黍，其笠伊糾。皆言野人之服也。○笠，音立。使使，上音史，下及下使者，皆色吏反。撮，七活反，又七括反。餉，始尚反。糾，居黝反。"
                },
                {
                    "paragraph": "羅氏致鹿與女，而詔客告也，以戒諸侯曰：好田、好女者亡其國。",
                    "zhushu": "詔使者，使歸以此告其君，所以戒之。○好，呼報反，下好女、可好皆同。"
                },
                {
                    "paragraph": "天子樹𤓰華，不歛藏之種也。",
                    "zhushu": "華，果蓏也。又詔以天子樹𤓰蓏而巳，戒諸侯以蓄藏藴財利也。○蓏，力果反。蓄，丑六反，又許六反。藴，於粉反。"
                },
                {
                    "paragraph": "八蜡以記四方。",
                    "zhushu": "四方，方有𥙊也。"
                },
                {
                    "paragraph": "四方年不順成，八蜡不通，以謹民財也。",
                    "zhushu": "其方榖不孰，則不通於蜡焉，使民謹於用財。蜡有八者：先嗇一也，司嗇二也，農三也，郵表畷四也，貓虎五也，坊八也，水庸七也，昆蟲八也。"
                },
                {
                    "paragraph": "順成之方，其蜡乃通，以移民也。",
                    "zhushu": "移之言羡也。詩頌豊年曰：爲酒爲醴，烝畀祖妣，以洽百礼。此其羡之與？○移，以豉反，注同。羡，才箭反，又辝見反。烝，之承反。𢌿，必利反。妣，必履反。與，音餘。"
                },
                {
                    "paragraph": "旣蜡而収，民息已。故旣蜡，君子不興功。",
                    "zhushu": "収，謂収歛積聚也。息民与蜡異，則黄衣黄冠而祭，爲臘必矣。○旣蜡而収，絶句。積聚，並如字，徐上音兹賜反，下才樹反。"
                },
                {
                    "paragraph": "○𢘆豆之菹，水草之和氣也；其醢，陸産之物也。加豆，陸産也；其醢，水物也。",
                    "zhushu": "此謂諸侯也。天子朝事之豆，有昌本、麋臡、𦭘菹、麏臡；饋食之豆，有葵菹、蠃醢、豚拍、魚醢，其餘則有雜錯云也。○菹，争居反。醢音海。䴢音眉。臡，字又作 ，乃𠔃反，字林作腝，人𠔃反。𦭘音夘，又力首反。麏，九倫反。蠃，力戈反。拍音博。"
                },
                {
                    "paragraph": "籩、豆之薦，水土之品也。不敢用常褻味而貴多品，所以交於神明之義也，非食味之道也。",
                    "zhushu": "言礼以異爲敬。○𧄟，即見反，又作薦，同。或作𢊁，非。重言。所以交於神明之義也二。一見本篇首。"
                },
                {
                    "paragraph": "先王之薦，可食也，而不可𦒿也。卷冕，路車，可陳也，而不可好也。武，壯而不可樂也。宗廟之威，而不可安也。宗廟之器，可用也，而不可便其利也。所以交於神明者，不可以同於所安樂之義也。",
                    "zhushu": "武，万舞也。○𦒿，市志反。路，本亦作輅，音同。樂，皇音洛，下同，徐五孝反。便，婢靣反，徐扶絹反。重言。所以交於神明者二，下文一。"
                },
                {
                    "paragraph": "酒醴之美，玄酒、明水之尚，貴五味之本也。黼黻、文繡之美，䟽布之尚，反女功之始也。莞簟之安，而蒲越、槀鞂之尚，明之也。大羮不和，貴其質也。大圭不琢，美其質也。丹𣾰雕幾之美，素車之乗，尊其樸也。貴其質而巳矣，所以交於神明者，不可同於所安褻之甚也，如是而后冝",
                    "zhushu": "。尚質貴本，其至如是，乃得交於神明之冝也。明水，司烜以隂鑑所取於月之水也。蒲越，槀鞂，藉神席也。明之者，神明之也。琢，當爲篆，字之誤也。幾，謂𣾰飾沂鄂也。○莞，音官，徐音丸。簟，大㸃反。越，音活，注同。槀，又作藁，古老反。鞂，簡八反，徐古八反。和，胡卧反。琢，依注爲篆，丈轉反。雕，多調反，又作彫。幾，巨依反，注同。乗，時證反。撲，普角反。烜，音毀。鑑，古暫反。藉，字夜反。沂，魚斤反。鄂，五各反。重言。大羮不和三。一見礼器第十，一見樂正十九。○大圭不琢二。一見礼器。"
                },
                {
                    "paragraph": "鼎、爼竒而籩、豆偶，隂陽之義也。",
                    "zhushu": "牲，陽也。庶物，隂也。○竒，居冝反。重言。二句重見篇首。"
                },
                {
                    "paragraph": "黃目，鬱氣之上尊也。黃者，中也，目者，氣之清明者也，言酌於中而清明於外也。",
                    "zhushu": "黄目，黄彛也。周所造，於諸侯爲上也。重意黄目，欝氣之上尊也。明堂篇：周用黄目。"
                },
                {
                    "paragraph": "𥙊天，掃地而𥙊焉，於其質而已矣。醯醢之美，而煎鹽之尚，貴天産也。割刀之用，而鸞刀之貴，貴其義也。聲和而后斷也。",
                    "zhushu": ""
                },
                {
                    "paragraph": "○冠義，始冠之，緇布之冠也。",
                    "zhushu": "始冠三加，先加緇布冠也。○醯，呼𠔃反，本又作䤈，同。断，丁乱反。冠義，古乱反，下文注始冠，冠而敝之。而冠，冠於阼，冠而字之。冠礼、士礼冠皆同。重意。玉藻始冠，緇布冠。"
                },
                {
                    "paragraph": "大古冠布，齊則緇之。其緌也，孔子曰：吾未之聞也，",
                    "zhushu": "太古無飾，非時人緌也。雜記曰：大白、緇布之冠不緌。大白，即太古白布冠，今䘮冠也。齊則緇之者，鬼神尚幽闇也。唐虞以上曰太古也。○齊，測皆反。緌，耳佳反。上，時掌反，後以上皆同。重意。吾未之聞也。檀弓上：我未之聞也。"
                },
                {
                    "paragraph": "冠而敝之可也。",
                    "zhushu": "此重古而冠之耳。三代改制，齊冠不復用也。以白布冠質，以爲䘮冠也。○敝，本亦作弊，婢丗反，徐又房列反，弃也。復，扶又反。重言二，一見玉藻十二篇。"
                },
                {
                    "paragraph": "適子冠於阼，以著代也。",
                    "zhushu": "東序少北。近主位也。○適，丁歷反。近，附近之近。"
                },
                {
                    "paragraph": "醮於客位，加有成也。",
                    "zhushu": "毎加而有成人之道也。成人則益尊。醮於客位，尊之也。○醮，子妙反。"
                },
                {
                    "paragraph": "三加彌尊，喻其志也。",
                    "zhushu": "始加緇布冠，次皮弁，次爵弁。冠益尊，則志益大也。"
                },
                {
                    "paragraph": "冠而字之，敬其名也。",
                    "zhushu": "重以未成人之時呼之，重言以著代也三。一見冠義四十三，一見昏義四十四。○冠於阼，以著代也。醮於客位，加有成也。三加弥尊，冠而字之，並重見冠義。"
                },
                {
                    "paragraph": "委貌，周道也；章甫，殷道也；母追，夏后氏之道也。",
                    "zhushu": "常所服以行道之冠也。或謂委貌爲玄冠也。○母追，上音牟，下多雷反。"
                },
                {
                    "paragraph": "周弁，殷𠳲，夏収。",
                    "zhushu": "齊所服而𥙊也。○冔，况甫反，字林作 ，火于反。"
                },
                {
                    "paragraph": "三王共皮弁、素積。",
                    "zhushu": "所不易於先代，○重意。𥙊義：君皮弁素積。"
                },
                {
                    "paragraph": "無大夫冠禮，而有其昏禮。古者五十而后爵，何大夫冠禮之有？",
                    "zhushu": "言年五十乃爵爲大夫也。其有昏礼，或改取也。"
                },
                {
                    "paragraph": "諸侯之有冠禮，夏之末造也。",
                    "zhushu": "言夏𥘉以上，諸侯雖有幼而即位者，猶以士礼冠之，亦五十乃爵命也。至其衰，未末成人者多見篡弑，乃更即位，則爵命之，以正君臣，而有諸侯之冠礼。○篡，𥘉患反。弑，音試。"
                },
                {
                    "paragraph": "天子之元子，士也。天下無生而貴者也。",
                    "zhushu": "諸君副主，猶云士也。明人有賢行著德，乃得貴也。○行，下孟反，下徳行同。"
                },
                {
                    "paragraph": "繼丗以立諸侯，𧰼賢也。",
                    "zhushu": "賢者子孫，𢘆能法其先父徳行？"
                },
                {
                    "paragraph": "以官爵人，德之殺也。",
                    "zhushu": "言德益厚，官益尊也。"
                },
                {
                    "paragraph": "死而謚，今也。古者生無爵，死無謚。",
                    "zhushu": "古，謂殷以前也。大夫以上乃謂之爵，死有謚也。周制，爵及命士，雖及之，猶不謚耳。今記時死則謚之，非礼也。"
                },
                {
                    "paragraph": "禮之所尊，尊其義也。",
                    "zhushu": "言礼所以尊，尊其有義也。"
                },
                {
                    "paragraph": "失其義，陳其數，祝、史之事也。故其數可陳也，其義難知也。知其義而敬守之，天子之所以治天下也。",
                    "zhushu": "言政之要，盡於禮之義。"
                },
                {
                    "paragraph": "○天地合，而后萬物興焉。",
                    "zhushu": "自禮之義。"
                },
                {
                    "paragraph": "夫昏禮，萬丗之始也。取於異姓，所以附逺厚别也。",
                    "zhushu": "同姓或則多相褻也。○取，音娶，本又作娶。逺，皇于萬反。别，兵列反，下及注皆同。重意。取於異姓，曲礼：取妻不取同姓。"
                },
                {
                    "paragraph": "幣必誠，辭無不腆。",
                    "zhushu": "誠，信也。腆，猶善也。○腆，天典反。"
                },
                {
                    "paragraph": "告之以直信。",
                    "zhushu": "直，猶正也。此二者，所以教婦正直信也。"
                },
                {
                    "paragraph": "信，事人也；信，婦德也。",
                    "zhushu": "事，猶立也。○信事，側吏反，又如字，注同。"
                },
                {
                    "paragraph": "壹與之齊，終身不改，故夫死不嫁。",
                    "zhushu": "齊，謂共牢而食，同尊卑也。齊，或爲醮。"
                },
                {
                    "paragraph": "男子親迎，男先於女，剛柔之義也。天先乎地，君先乎臣，其義一也。",
                    "zhushu": "先，謂倡道也。○迎，魚敬反。先，悉見反，下及注同。倡，昌亮反。道，音導。重言。男先於女二，重出昏義四十四。○其義一也四。篇首一，樂記、𥙊義各一。"
                },
                {
                    "paragraph": "執摰以相見，敬章別也。",
                    "zhushu": "言不敢相䙝也。摯，所奠鴈也。○贄，音至，本亦作摯。"
                },
                {
                    "paragraph": "男女有别，然後父子親；父子親，然後義生；義生，然後禮作；禮作，然後萬物安。",
                    "zhushu": "言人倫有別，則氣性醇也。重言。男女有別四，大傳䘮服，小記昏義各一。"
                },
                {
                    "paragraph": "無別無義，禽獸之道也。",
                    "zhushu": "言聚麀之乱𩔖也。○麀，音□。"
                },
                {
                    "paragraph": "壻親御授綏，親之也。親之也者，親之也。",
                    "zhushu": "言已親之，所以使之親已。重意。壻親御授綏。昏義：御婦車，壻受綏。重言。親之也，親之也，音親之也二。一見哀公問二十七篇。"
                },
                {
                    "paragraph": "敬而親之，先王之所以得天下也。",
                    "zhushu": "先王，若太王、文王。"
                },
                {
                    "paragraph": "出乎大門而先，男帥女，女從男，夫婦之義由此始也。",
                    "zhushu": "先者，車居前也。○出乎大門而先，如字，絶句，又悉遍反。"
                },
                {
                    "paragraph": "婦人，從人者也，㓜從父兄，嫁從夫，夫死從子。",
                    "zhushu": "從，謂順其教令。"
                },
                {
                    "paragraph": "夫也者，夫也。夫也者，以知帥人者也。",
                    "zhushu": "夫之，言丈夫也。夫或爲傅。○知，音智。"
                },
                {
                    "paragraph": "玄冕齊戒，鬼神隂陽也。將以爲社稷主，爲先祖後，而可以不致敬乎？",
                    "zhushu": "玄冕，𥙊服也。隂陽，謂夫婦也。"
                },
                {
                    "paragraph": "共牢而食，同尊卑也。故婦人無爵，從夫之爵，坐以夫之齒。",
                    "zhushu": "爵，謂夫。命爲大夫，則妻爲命婦。○重言。共牢而食，同尊卑也二。一見昏義四十四。"
                },
                {
                    "paragraph": "器用陶匏，尚禮然也。",
                    "zhushu": "此謂大古之禮器也。"
                },
                {
                    "paragraph": "三王作牢，用陶匏。",
                    "zhushu": "言大古無共牢之禮，三王之丗作之，而用大古之器，重夫婦之始也。"
                },
                {
                    "paragraph": "厥明，婦盥饋。舅姑卒食，婦餕餘，私之也。",
                    "zhushu": "私之，猶言恩也。○盥音管。饋，其位反，一本無婦盥饋三字。餕音俊。"
                },
                {
                    "paragraph": "舅姑降自西階，婦降自阼階，授之室也。",
                    "zhushu": "明當爲家事之主也。重言。舅姑降自西階，婦降自阼階二。一見昏義，有先字。"
                },
                {
                    "paragraph": "昏禮不用樂，幽隂之義也，樂，陽氣也。",
                    "zhushu": "幽，深也。欲使婦深思其義，不以陽散之也。重意。昏禮不用樂。曽子問：士取婦之家，三日不㪯樂。檀弓上：忌日不樂。𥙊統篇：齊者不樂。"
                },
                {
                    "paragraph": "昏禮不賀，人之序也。",
                    "zhushu": "序，猶代也。"
                },
                {
                    "paragraph": "○有虞氏之𥙊也，尚用氣。血、腥、爓𥙊，用氣也。",
                    "zhushu": "尚，謂先薦之。爓，或爲䐲。○䐲，直輒反。"
                },
                {
                    "paragraph": "○殷人尚聲，臭味未成，滌蕩其聲。樂三闋，然後出迎牲。聲音之號，所以詔告於天地之間也。",
                    "zhushu": "滌蕩，猶揺動也。○滌，音狄，徐又同弔反。三如字，徐息暫反。"
                },
                {
                    "paragraph": "周人尚臭，灌用鬯臭。鬰合鬯，臭隂逹於淵泉。灌以圭璋，用玉氣也。旣灌然後迎牲，致隂氣也。蕭合黍、稷，臭陽逹於牆屋，故旣奠，然後𤋲蕭合羶薌。",
                    "zhushu": "□謂以圭瓉酌鬯，始獻神也。巳乃迎牲於庭，殺之，天子諸侯之礼也。奠，謂薦孰時也。特牲饋食所云祝酌奠于鉶南是也。䔥，薌蒿也，染以脂，合黍稷燒之。詩云：取䔥𥙊脂。羶，當爲馨，声之誤也。奠，或爲薦。○□用鬯𦤀，絶句。庾以鬯字，絶句。鬰，字又作鬰，同。合鬯，絶句。𤋲䔥，如恱反，下音簘。合，如字，徐音閤。羶，依注音馨，許經反。薌，音香。瓉，在旦反。鉶，音刑。蒿，呼毛反。染，如琰反。羶，當，失然反。"
                },
                {
                    "paragraph": "凡𥙊慎諸此。魂氣歸于天，形魄歸于地，故𥙊，求諸隂陽之義也。殷人先求諸陽，周人先求諸隂。",
                    "zhushu": "此其所以先後異也。"
                },
                {
                    "paragraph": "詔祝於室，坐尸於堂，",
                    "zhushu": "謂朝事時也。朝事，延尸于户西，南靣，布主席東靣，取牲膟膋，燎于爐炭，先肝于鬰，鬯而燔之，入以詔神於室，又出以墮于主。主人親制其肝，所謂制𥙊也。時尸薦以籩豆，至薦孰，乃更延主于室之奥。尸來升席，自北方坐于主北焉。○祝，之六反，下及注並同，又之又反。膟，音律。膋，力彫反。燎，力妙反，又力吊反，下文同。爐，音盧。墮，許恚反，或許垂反。奥，烏報反。重言。詔祝於室二，一見𥙊統二十四。"
                },
                {
                    "paragraph": "用牲於庭，",
                    "zhushu": "謂殺之時。"
                },
                {
                    "paragraph": "升首於室。",
                    "zhushu": "制𥙊之後，升牲首於此墉下。尊首尚氣也。○墉，音容。"
                },
                {
                    "paragraph": "直𥙊祝于主，",
                    "zhushu": "謂薦孰時也，如特牲、少牢饋食之爲也。直，正也。𥙊以孰爲正，則血、腥之屬盡敬心耳。"
                },
                {
                    "paragraph": "索𥙊祝于祊。",
                    "zhushu": "索，求神也。廟門曰祊。謂之祊者，以於繹𥙊名也。"
                },
                {
                    "paragraph": "不知神之所在，於彼乎？於此乎",
                    "zhushu": "？室與？堂與？○室與、堂與，並音餘，下逺者與同，本作室与堂也，与則如字讀。重言。於彼乎，於此乎，重見礼器篇。"
                },
                {
                    "paragraph": "或諸逺人乎？𥙊于祊，尚曰求諸逺者與？",
                    "zhushu": "尚，庶幾也。○逺人，徐于万反。"
                },
                {
                    "paragraph": "祊之爲言倞也，",
                    "zhushu": "倞，猶索也。倞，或爲諒。○倞，音亮。"
                },
                {
                    "paragraph": "肵之爲言敬也。",
                    "zhushu": "爲尸有肵爼，此訓也。○肵，音祈。爲尸，于僞反。"
                },
                {
                    "paragraph": "冨也者，福也。",
                    "zhushu": "人君嘏辝有冨，此訓之也。或曰福也者，備也。○嘏，古雅反。"
                },
                {
                    "paragraph": "首也者，直也。",
                    "zhushu": "訓所以升首𥙊也。直，或爲犆也。犆，徒得反。"
                },
                {
                    "paragraph": "相，饗之也。",
                    "zhushu": "相。謂詔侑也。詔侑尸者，欲使饗此饌也。特牲饋食禮曰：主人拜妥尸，尸荅拜，執奠，祝饗。○相，息亮反，生及下之相并注同。侑，音又。妥，他果反。"
                },
                {
                    "paragraph": "嘏，長也，大也。",
                    "zhushu": "主人受𥙊福曰嘏。此訓也。○長，直良反，徐知兩反。"
                },
                {
                    "paragraph": "尸，陳也。",
                    "zhushu": "尸，或詁爲主。此尸神象，當從主訓之。言陳，非也。○詁，音古。"
                },
                {
                    "paragraph": "毛、血，告幽全之物也。",
                    "zhushu": "幽，謂血也。"
                },
                {
                    "paragraph": "告幽全之物者，貴純之道也。",
                    "zhushu": "純，謂中外皆善。"
                },
                {
                    "paragraph": "血𥙊，盛氣也。𥙊肺、肝、心，貴氣主也。",
                    "zhushu": "氣，主氣之所舎也。周𥙊肺，殷𥙊肝，夏𥙊心。"
                },
                {
                    "paragraph": "𥙊黍稷加肺，𥙊齊加明水，報隂也。",
                    "zhushu": "𥙊黍稷加肺，謂綏𥙊也。明水，司烜所取於月之水也。齊，五齊也。五齊加明水，則三酒加玄酒也。○齊，才細反，注及下說齊并注同。綏，許恚反。"
                },
                {
                    "paragraph": "取膟膋燔燎，升首，報陽也。",
                    "zhushu": "膟膋，腸間脂也，與蕭合燒之，亦有黍稷也。"
                },
                {
                    "paragraph": "明水涗齊，貴新也。",
                    "zhushu": "涗猶清也。五齊濁，泲之使清，謂之涗齊。及取明水，皆貴新也。周禮㡛氏以涗水區絲。涗齊，或爲汎齊。○說齊，始銳反，字又作涗。泲，子礼反，下同。㡛，莫剛反。漚，烏豆反。汎，本又作泛，同。"
                },
                {
                    "paragraph": "凡涗，新之也。",
                    "zhushu": "新之者，敬也。"
                },
                {
                    "paragraph": "其謂之明水也，由主人之絜著此水也。",
                    "zhushu": "著，猶成也。言主人齊絜此水，乃成可得也。○齊，側皆反，篇未又注同。"
                },
                {
                    "paragraph": "○君再拜稽首，肉𥘵親割，敬之至也。敬之至也，服也。拜，服也。稽首，服之甚也。肉𥘵，服之盡也。",
                    "zhushu": "割，解牲躰。重言敬之至也九，二見本篇，一見礼器，五見𥙊義二十四篇，一見聘義四十八篇。"
                },
                {
                    "paragraph": "𥙊稱孝孫、孝子，以其義稱也。",
                    "zhushu": "謂事祖禰。重言。𥙊稱孝子、孝孫二。一見雜記上二十篇。"
                },
                {
                    "paragraph": "稱曽孫某，謂國家也。",
                    "zhushu": "謂諸侯事五廟也。於曽祖以上，稱曽孫而巳。"
                },
                {
                    "paragraph": "𥙊祀之相，主人自致其敬，盡其嘉，而無與譲也。",
                    "zhushu": "相，謂詔侑尸也。嘉，善也。"
                },
                {
                    "paragraph": "腥、肆、爓、腍𥙊，豈知神之所饗也？主人自盡其敬而巳矣。",
                    "zhushu": "治肉曰肆。腍，孰也。爓，或爲䐲。○肆，勑歷反，注同。腍，而審反。䐲，直輒反。"
                },
                {
                    "paragraph": "舉斝、角，詔妥尸。古者尸無事則立，有事而后坐也。尸，神象也。祝，將命也。",
                    "zhushu": "妥，安坐也。尸始入，舉奠斝若奠角。將𥙊之，祝則詔主人拜安尸，使之坐。尸即至尊之坐，或時不自安，則以拜安之也。天子奠斚，諸侯奠角，古，謂夏時也。○斚，古雅反。坐，必卧反。"
                },
                {
                    "paragraph": "縮酌用茅，明酌也。",
                    "zhushu": "謂泲醴齊以明酌也。周礼曰：醴齊縮酌。五齊，醴尤濁，和之以明酌，泲之以茅，縮去滓也。明酌者，事酒之上也。名日明者，事酒，今之醳酒，皆新成也。春秋傳曰：爾貢包茅不入，王𥙊不共，無以縮酒。酌，猶斟也。酒巳泲，則斟之以實尊彛。昏礼：日酌玄酒，三注于尊。凡行酒亦爲酌也。○縮，所六反，注同。齊，才細反，下皆同。去，起吕反。醳，音亦。共，音恭。斟，章金反。彛，音夷。注，之樹反。"
                },
                {
                    "paragraph": "醆酒涗于清，",
                    "zhushu": "謂泲醆酒以淸酒也。醆酒，盎齊，盎齊差清，和之以淸酒，泲之而巳。泲盎齊必和以淸酒者，皆乆味相得。○醆，側産反。盎，烏浪反。差，𥘉賣反，又𥘉佳反。"
                },
                {
                    "paragraph": "汁獻涗于醆酒，",
                    "zhushu": "謂泲秬鬯以醆酒也。獻，讀當爲莎，齊語声之誤也。秬鬯者，中有煑鬯，和以盎齊，摩莎泲之，岀其香汁，因謂之汁莎。不以三酒泲秬鬯者，秬鬯尊也。○汁，之十反。獻，依注爲莎，素何反，下注同。"
                },
                {
                    "paragraph": "猶明、清與醆酒于舊澤之酒也。",
                    "zhushu": "猶，若也。澤，讀爲醳，舊醳之酒，謂昔酒也。泲醴齊以明酌，泲醆酒以淸酒，泲汁獻以醆酒，天子、諸侯之禮也。天子、諸侯禮廢，時人或聞此而不審知，云若今明酌、淸酒與醆酒，以舊醳之酒泲之矣，就其所知以曉之也。泲清酒以舊醳之酒者，爲其味厚腊毒也。○澤，依注讀爲醳，音亦，徐詩石反。爲其，于僞反。腊毒，上音昔，隱義云：腊，乆也。乆酒有毒。"
                },
                {
                    "paragraph": "𥙊有祈焉，",
                    "zhushu": "祈，猶求也。謂祈福祥，求永貞也。"
                },
                {
                    "paragraph": "有報焉，",
                    "zhushu": "謂若穫禾報社。"
                },
                {
                    "paragraph": "有由辟焉。",
                    "zhushu": "由，用也。辟，讀爲弭，謂弭灾兵，逺罪疾也。○辟，依注作弭，亡妣反。逺，于万反。"
                },
                {
                    "paragraph": "齊之玄也，以隂幽思也。故君子三日齊，必見其所𥙊者。",
                    "zhushu": "齊三日者，思其居処，思其笑語，思其志意，思其所樂，則見之也。"
                }
            ]
        },
        {
            "name": "内則第十二",
            "paragraphs": [
                {
                    "paragraph": "内則第十二",
                    "zhushu": "○陸曰：鄭云：以其記男女居室事父母舅姑之法。",
                    "type": 1
                },
                {
                    "paragraph": "后王命冡宰降德于衆兆民。",
                    "zhushu": "后，君也。徳，猶教也。万億曰兆，天子曰兆民，諸侯曰万民。周禮冡宰掌飲食，司徒掌十二教令。一云：冡宰，記者，據諸侯也。諸侯并六卿爲三，或兼職焉。○后王，鄭云：后，君也，謂諸侯也。王，天子也。盧云：后，王后也。王，天子也。孫炎、王肅云：后王，君王也。并，必政反。兼，如字，一音古念反。"
                },
                {
                    "paragraph": "○子事父母，雞𥘉鳴，咸盥、漱，櫛、縰、笄、緫，拂髦、冠、緌、纓，端、韠、紳，搢笏。",
                    "zhushu": "咸，皆也。縰，韜髮者也。緫，束髪也，垂後爲飾。拂髦，振去塵著之。髦，用髦爲之，象㓜時鬌，其制未聞也。緌，纓之飾也。端，玄端，士服也。庶人深衣。紳，大帶，所以自紳約也。搢，猶扱也。扱笏於紳，笏，所以記事也。○盥，音管，洗手。漱，所救反，徐素溝反。漱，漱口也，下同。櫛，側乙反，梳也。縰，所買反，徐所綺反。黒繒韜髪。笄，古𠔃反。緫，子孔反。髦音毛。緌，耳佳反。韠音必。紳音申。搢，徐音箭，又如字，音晉，挿也。笏音忽。韜，吐刀反。去，起吕反。著，丁畧反，下文及注同。鬌，多果反。扱，本又作捷，又作挿，𥘉洽反，徐采恊反。重言。雞𥘉鳴五，下文四，文王丗子篇雞𥘉鳴而衣服。"
                },
                {
                    "paragraph": "左右佩用。",
                    "zhushu": "自佩也。必佩者，備尊者使令也。○令，力呈反。"
                },
                {
                    "paragraph": "左佩紛帨、刀、礪、小觽、金燧；",
                    "zhushu": "紛，帨，拭物之巾也。今齊人有言紛者。刀，礪，小刀及礪礱也。小觿，解小結也。觿貌如錐，以象骨爲之。金燧，可取火於日。○紛，芳云反，或作帉，同。帨，始銳反，佩巾也。觿，許規反，本或作䥴，音同。解結錐。燧音遂，火鏡。拭音式。礱，力工反。"
                },
                {
                    "paragraph": "右佩玦、捍、管、遰、大觽、木燧。",
                    "zhushu": "捍，謂拾也，言可以捍弦也。管，筆彄也。遰，刀鞞也。木燧，鑚火也。○捍，戸旦反，謂射捍。遰，時丗反，徐作滯。彄，苦侯反。鞞，必頂反。鑚，子官反。"
                },
                {
                    "paragraph": "偪，",
                    "zhushu": "偪，行縢。○偪，本又作愊，彼力反。縢，徒登反。"
                },
                {
                    "paragraph": "屨著綦。",
                    "zhushu": "綦、屦，繫也。○屦，九具反。綦，其記反，注及下同。"
                },
                {
                    "paragraph": "○婦事舅姑，如事父母，雞𥘉鳴，咸盥、漱、櫛、縰、笄、緫、衣、紳。",
                    "zhushu": "笄，今簮也。衣紳，衣而著紳。○如父母，一本作如事父母。衣紳，如字，又於旣反，注同。簮，徐側林反，又作南反。重意。婦事舅姑。昏義四十四。賛婦見舅姑。"
                },
                {
                    "paragraph": "左佩紛帨、刀、礪、小觽、金燧；右佩箴、管、線、纊，施縏袠，大觽、木燧，",
                    "zhushu": "縏，小嚢也。縏袠言施，明爲箴、管、線、纊有之。○箴，之林反。線，本又作綫，息賤反。纊，音曠。縏，字又作槃，同歩干反。袠，陳乙反，又作帙。嚢，奴郎反，又作橐，徐音託。明爲，于僞反。"
                },
                {
                    "paragraph": "衿纓。綦屨，",
                    "zhushu": "衿，猶結也。婦人有纓，示繫属也。○衿嬰，本又作紟，其鴆反，注同。嬰，又作纓。"
                },
                {
                    "paragraph": "以適父母舅姑之所。",
                    "zhushu": "適，之。"
                },
                {
                    "paragraph": "及所，下氣怡聲，問衣燠寒，疾痛苛癢，而敬抑搔之。",
                    "zhushu": "怡，說也。苛，疥也。抑，按，搔，摩也。○燠，本又作奥，同於六反，暖也。苛，音何。飬，本又作養，以想反。搔，素刀反。說，音恱。疥，音界，說文云：瘙，瘍也。重言。下氣恰声二，又見下文。"
                },
                {
                    "paragraph": "岀入則或先或後，而敬扶持之。",
                    "zhushu": "先後之，隨時便也。○便，婢靣反。"
                },
                {
                    "paragraph": "進盥，少者奉槃，長者奉水，請沃盥，盥卒，授巾。",
                    "zhushu": "槃，承盥水者。巾以恱手。○少，詩召反，後皆同。奉，芳勇反，本或作捧，下同。長，丁丈反，後皆同。帨，始銳反，拭手也，本又作挩，同。"
                },
                {
                    "paragraph": "問所欲而敬進之，柔色以温之。",
                    "zhushu": "温，藉也。承尊者必和顔色。○温，本又作蕰，又作愠，同於運反，注同。藉，字夜反。"
                },
                {
                    "paragraph": "饘、酏、酒、醴、芼、羹、菽、麥、蕡、稻、黍、粱、秫唯所欲。",
                    "zhushu": "酏，粥也。芼，菜也。贊熬枲實。○饘，之然反，厚粥也。酏，羊皮反，薄粥也。芼，毛報反。蕡，字又作黂，扶云反，徐扶畏反，大麻子，注同。粱，音良。秫，音述。粥，之六反，又羊六反。熬，五羔反。枲，思里反。"
                },
                {
                    "paragraph": "棗、栗、飴、蜜以甘之，堇、荁、枌、榆，免、薧、滫、瀡以滑之，脂、膏以膏之。",
                    "zhushu": "謂用調和飲食也。荁，堇𩔖也。冬用堇，夏用荁。榆白曰枌。免，新生者。薧，乾也。秦人溲曰滫，齊人滑曰瀡也。○飴，羊之反，錫也。堇，音謹，菜也。荁，音丸，似堇而葉大也。枌，扶云反。免，音問，注同。薧，字又作槀，苦老反。滫，思酒反，溲也。瀡，音髓，滑也。滑，胡八反，又于八反，諸卷皆同。膏之，古報反。調，如字，又徒弔反。和，如字，又胡卧反。夏用，戸嫁反。溲，所九反。"
                },
                {
                    "paragraph": "父母舅姑必甞之而后退。",
                    "zhushu": "敬也。"
                },
                {
                    "paragraph": "○男女未冠笄者，雞𥘉鳴，咸盥漱，櫛、縰，拂髦，緫角，衿纓，皆佩容臭。",
                    "zhushu": "緫角，収髮結之。容臭，香物也。以纓佩之，爲迫尊者，給小使也。○冠，古乱反。爲迫，于僞反。"
                },
                {
                    "paragraph": "昧爽而朝，",
                    "zhushu": "後成人也。○朝，直遥反，下而朝同。後，如字，徐胡豆反，下同。"
                },
                {
                    "paragraph": "問何食飲矣。若已食則退，若未食，則佐長者視具",
                    "zhushu": "。具，饌也。"
                },
                {
                    "paragraph": "○凡内外，雞𥘉鳴，咸盥漱，衣服，歛枕簟，灑掃室堂及庭，布席，各從其事。",
                    "zhushu": "歛枕簟者，不欲人見巳䙝者，簟，席之親身也。○衣，如字，又於旣反。簟，徒㸃反。灑，本又作洒，所買反，又所賣反。掃，素報反。"
                },
                {
                    "paragraph": "○孺子蚤寢晏起，唯所欲，食無時。",
                    "zhushu": "又後未成人者，孺子、小子也。○孺，如樹反。蚤，音早。"
                },
                {
                    "paragraph": "○由命士以上，父子皆異宫。昧爽而朝，慈以旨甘。日岀而退，各從其事。日入而夕，慈以旨甘。",
                    "zhushu": "異宫，崇敬也。慈爱敬進之，日岀乃從事，食禄不免農也。○以上，以或作已上，時掌反，後放此。"
                },
                {
                    "paragraph": "○父母舅姑將坐，奉席請何郷？將祍，長者奉席請何趾？少者執牀與坐，",
                    "zhushu": "將祍，謂更卧處。○奉，芳勇反，下同。郷，許亮反。祍，而鴆反，又而甚反，卧席也。止，本又作趾，足也。処，昌慮反。重意。奉席請何郷？將祍。長者，奉席請何趾？曲礼上：請席何郷，請祍何趾。"
                },
                {
                    "paragraph": "御者舉几。歛席與簟，縣衾，篋枕，歛簟而襡之。",
                    "zhushu": "湏卧乃敷之也。襡，韜也。○縣，音玄。篋，口叶反。襡，音獨。"
                },
                {
                    "paragraph": "○父母舅姑之衣、衾、簟、席、枕、几不傳，杖、屨祗敬之，勿敢近。",
                    "zhushu": "傳，移也。○傳，丈專反，注同。近，附近之近。"
                },
                {
                    "paragraph": "敦、牟、巵、匜，非餕莫敢用，",
                    "zhushu": "餕乃用之。牟，讀曰堥也。巵、匜，酒漿器。敦、牟，黍稷器也。○敦，音對，又丁雷反。牟，不侯反，斉人呼士釡爲牟。巵，音支。匜，羊支反，一音以氏反，杜預注左傳云：沃盥器也。餕，音俊。堥，字又作蝥，木侯反。"
                },
                {
                    "paragraph": "與𢘆食飲，非餕莫之敢飲食",
                    "zhushu": "。餕乃食之。𢘆，常也。旦夕之常食。"
                },
                {
                    "paragraph": "○父母在，朝夕𢘆食，子婦佐餕，",
                    "zhushu": "婦皆與夫餕也。"
                },
                {
                    "paragraph": "旣食𢘆餕。",
                    "zhushu": "毎食餕而尽之，未有原也。"
                },
                {
                    "paragraph": "父𣳚母存，冡子御食，羣子婦佐餕如𥘉。",
                    "zhushu": "御，侍也。謂長子侍母食也。侍食者不餕，其婦猶皆餕也。"
                },
                {
                    "paragraph": "旨甘柔滑，孺子餕。",
                    "zhushu": ""
                },
                {
                    "paragraph": "○在父母舅姑之所，有命之，應唯，敬對。進退周旋慎齊，",
                    "zhushu": "齊，莊也。○唯，于癸反，徐伊水反。齊，側皆反。"
                },
                {
                    "paragraph": "升降、出入、揖遜，不敢噦、噫、嚏、咳、欠、伸、跛、𠋣、睇視，不敢唾、洟。",
                    "zhushu": "睇，傾，視也。易曰：明夷，睇于左股。○噦，於月反。噫，於界反。嚏，音帝。咳，苦愛反。欠，丘劔反。伸，昔由。侍，彼義反。𠋣，於義反，又其寄反。睇，大計反。視，如字，徐市志反。唾，吐卧反。涕，本又作洟，同吐細反。"
                },
                {
                    "paragraph": "寒不敢襲，癢不敢搔。",
                    "zhushu": "襲，謂重衣。○重，直龍反。"
                },
                {
                    "paragraph": "不有敬事，不敢𥘵禓，",
                    "zhushu": "父黨無容。○𥘵，音但。禓，思歴反。"
                },
                {
                    "paragraph": "不渉不撅，",
                    "zhushu": "撅，楬衣也。○撅，居衛反。掲，起例反，又起列反，一音起言反。"
                },
                {
                    "paragraph": "䙝衣衾不見裏。",
                    "zhushu": "爲其可穢。○見，賢遍反，下同。爲，于僞反。穢，紆廢反，又烏㑹反。"
                },
                {
                    "paragraph": "父母唾、洟不見。",
                    "zhushu": "輒刷去之。○刷，色劣反。去，丘吕反。"
                },
                {
                    "paragraph": "冠帶垢，和灰請漱。衣裳垢，和灰請澣。",
                    "zhushu": "手曰漱，足曰澣。和，漬也。○垢，古口反。漱，素侯反，後皆同。澣，本又作浣，戸管反。漬，似賜反。"
                },
                {
                    "paragraph": "衣裳綻裂，紉箴請𥙷綴。",
                    "zhushu": "綻，猶解也。○綻，字或作䘺，直莧反，徐治見反。裂，本又作列。紉箴，女陳反，徐而陳反，下之林反。綴，丁劣反，又丁衛反。解，胡買反，又佳買反。"
                },
                {
                    "paragraph": "五日則燂湯請浴，三日具沐。其間靣垢，燂潘請靧；足垢，燂湯請洗。",
                    "zhushu": "潘，米瀾也。○燂，詳廉反，温也。潘，芳煩反，淅米汁。靧音悔，洗靣。瀾，力旦反。"
                },
                {
                    "paragraph": "少事長，賤事貴，共帥時。",
                    "zhushu": "共，猶皆也。帥，循也。時，是也。礼皆如此也。重言。少事長，賤事貴二，一見篇末。"
                },
                {
                    "paragraph": "○男不言内，女不言外。",
                    "zhushu": "謂事業之次事。"
                },
                {
                    "paragraph": "非𥙊非䘮，不相授器。",
                    "zhushu": "𥙊嚴、䘮遽，不嫌也。○遽，其據反。"
                },
                {
                    "paragraph": "其相授，則女受以篚，其無篚，則皆坐奠之，而后取之。",
                    "zhushu": "奠，停地也。○篚，非鬼反。"
                },
                {
                    "paragraph": "外内不共井，不共湢浴，不通寢席，不通乞假。男女不通衣裳。内言不岀，外言不入。",
                    "zhushu": "湢，浴室也。○湢，彼力反，本又作偪。重意。曲礼上外言不入於梱，内言不岀於梱。"
                },
                {
                    "paragraph": "男子入内，不嘯不指。夜行以燭，無燭則止。",
                    "zhushu": "嘨，讀爲叱。叱，嫌有隱使也。○嘨，依注音叱，尺失反。"
                },
                {
                    "paragraph": "女子出門，必擁蔽其靣。夜行以燭，無燭則止。",
                    "zhushu": "擁，猶障也。○障，音章。"
                },
                {
                    "paragraph": "道路，男子由右，女子由左。",
                    "zhushu": "地道尊右。重言。一見王制第五。女子作婦人。"
                },
                {
                    "paragraph": "○子婦孝者敬者，父母舅姑之命，勿逆勿怠。",
                    "zhushu": "恃其孝敬之爱，或則違解。○解，佳賣反，下解倦同。"
                },
                {
                    "paragraph": "若飲食之，雖不𦒿，必嘗而待；",
                    "zhushu": "待後命而去也。○飲，於鴆反。食，音嗣。𦒿，市志反。去，起吕反，本又作而食之。"
                },
                {
                    "paragraph": "加之衣服，雖不欲，必服而待；",
                    "zhushu": "待後命釋藏也。"
                },
                {
                    "paragraph": "加之事，人代之，已雖弗欲，",
                    "zhushu": "謂難其妨已業。○難，乃旦反。"
                },
                {
                    "paragraph": "姑與之，而姑使之，而后復之。",
                    "zhushu": "逺懟怨於勞事。姑，猶且也。○姑与，以渚反，下同。逺，于万反。懟，直𩔖反，本又作懃。"
                },
                {
                    "paragraph": "子婦有勤勞之事，雖甚愛之，姑縱之，而寜數休之。",
                    "zhushu": "不可爱此而移苦於彼也。○縱，本又作從，足用反。数，色角反。"
                },
                {
                    "paragraph": "子婦未孝未敬，勿庸疾怨，",
                    "zhushu": "庸之言用也。"
                },
                {
                    "paragraph": "姑教之，若不可教，而后怒之；",
                    "zhushu": "怒，譴責也。○譴，弃戰反。"
                },
                {
                    "paragraph": "不可怒，子放婦岀，而不表禮焉。",
                    "zhushu": "表，猶明也。猶爲之隱，不明其犯礼之過也。○爲，于僞反。"
                },
                {
                    "paragraph": "父母有過，下氣怡色，柔聲以諌。諌若不入，起敬起孝，說則復諌；",
                    "zhushu": "子事父母，有隱無犯。起，猶更也。○說，音恱，下同。重言。下氣怡色二，一見篇首。重意。說則復諌。𥙊義：諌而不逆。"
                },
                {
                    "paragraph": "不說，與其得罪於郷黨州閭，寕孰諌。",
                    "zhushu": "子從父之令，不可謂孝也。周礼曰：二十五家爲閭，四閭爲族，五族爲黨，五黨爲州，五州爲郷也。"
                },
                {
                    "paragraph": "父母怒、不說，而撻之流血，不敢疾怨，起敬起孝。",
                    "zhushu": "撻，擊也。○撻，吐逹反。重意。不敢疾怨。𥙊義：父母惡之，懼而无怨。"
                },
                {
                    "paragraph": "○父母有婢子若庶子庶孫，甚愛之，雖父母𣳚，𣳚身敬之不衰。",
                    "zhushu": "婢子，所通賤人之子。"
                },
                {
                    "paragraph": "子有二妾，父母愛一人焉，子愛一人焉，由衣服飲食，由執事，母敢視父母所愛，雖父母𣳚不衰。",
                    "zhushu": "由，自也。"
                },
                {
                    "paragraph": "子甚宜其妻，父母不說，出。",
                    "zhushu": "冝，猶善也。"
                },
                {
                    "paragraph": "子不冝其妻，父母曰是善事我，子行夫婦之禮焉，𣳚身不衰。父母雖𣳚，將爲善，思貽父母令名，必果；將爲不善，思貽父母羞辱，必不果。",
                    "zhushu": "貽，遺也。果，决也。○貽，以之反。遺，以季反。"
                },
                {
                    "paragraph": "○舅𣳚則姑老，",
                    "zhushu": "謂傳家事於長婦也。○傳，丈專反。"
                },
                {
                    "paragraph": "冡婦所𥙊祀賔客，毎事必請於姑，",
                    "zhushu": "婦雖受傳，猶不敢專行也。"
                },
                {
                    "paragraph": "介婦請於冡婦。",
                    "zhushu": "以其代姑之事。介婦，衆婦。○介，音界，注及下同。"
                },
                {
                    "paragraph": "舅姑使冡婦，母怠、",
                    "zhushu": "雖有勤勞，不敢解倦。○勌，本又作倦，其卷反。"
                },
                {
                    "paragraph": "不友、無禮於介婦。",
                    "zhushu": "衆婦無礼，冡婦不友之也。善兄弟爲友。娣姒，猶兄弟也。"
                },
                {
                    "paragraph": "舅姑若使介婦，母敢敵耦於冡婦，",
                    "zhushu": "雖有勤勞，不敢掉磬。○掉磬，徒弔反。隱義云：斉人以相絞訐爲掉磬。崔云：北海人謂相激事爲掉磬也。"
                },
                {
                    "paragraph": "不敢並行，不敢並命，不敢並坐。",
                    "zhushu": "下冡婦也。命，爲使令。○下，戸嫁反。令，力呈反。"
                },
                {
                    "paragraph": "凡婦，不命適私室，不敢退。",
                    "zhushu": "婦，侍舅姑者也。"
                },
                {
                    "paragraph": "婦將有事，大小必請於舅姑。",
                    "zhushu": "不敢專行。"
                },
                {
                    "paragraph": "子婦無私貨，無私畜，無私器，不敢私假，不敢私與。",
                    "zhushu": "家事統於尊也。○畜，許六反，又許又反，又勑六反。重言子婦无私貨。曲礼上：父母存，不有私財。"
                },
                {
                    "paragraph": "婦或賜之飲食、衣服、布帛、佩帨、茝蘭，則受而獻諸舅姑。舅姑受之則喜，如新受賜",
                    "zhushu": "。或賜之，謂私親兄弟。○□蘭，本又作芷，昌改反。韋昭注漢晝云：香草也，昌以反。又說文云：虈也。虈，火喬反，斉人謂之□，昌在反。"
                },
                {
                    "paragraph": "若反賜之，則辭，不得命，如更受賜，藏以待乏。",
                    "zhushu": "待舅姑之乏也。不得命者，不見許也。"
                },
                {
                    "paragraph": "婦若有私親兄弟，將與之，則必復請其故，賜而后與之。",
                    "zhushu": ""
                },
                {
                    "paragraph": "○適子、庶子，祗事宗子、宗婦。",
                    "zhushu": "祗，敬也。宗，大宗。○復，扶又反。適，丁歷反。"
                },
                {
                    "paragraph": "雖貴冨，不敢以貴冨入宗子之家。雖衆車徒，舎於外，以寡約入。",
                    "zhushu": "入，謂入宗子家。"
                },
                {
                    "paragraph": "子弟猶歸器，衣服、裘衾、車馬，則必獻其上，而后敢服用其次也。",
                    "zhushu": "猶，若也。子弟若有功德，以物見饋賜，當以善者與宗子也。"
                },
                {
                    "paragraph": "若非所獻，則不敢以入於宗子之門，",
                    "zhushu": "謂非宗子之爵所當服也。"
                },
                {
                    "paragraph": "不敢以貴冨加於父兄宗族。",
                    "zhushu": "加，猶髙也。"
                },
                {
                    "paragraph": "若冨，則具二牲，獻其賢者於宗子。",
                    "zhushu": "賢，猶善也。"
                },
                {
                    "paragraph": "夫婦皆齊而宗敬焉，",
                    "zhushu": "當助𥙊於宗子之家。○齊，側皆反。"
                },
                {
                    "paragraph": "終事而后敢私𥙊。",
                    "zhushu": "𥙊其祖禰。"
                },
                {
                    "paragraph": "○飯：",
                    "zhushu": "目諸飯也。"
                },
                {
                    "paragraph": "黍、稷、稻、粱、白黍、黃粱，稰、穛。",
                    "zhushu": "孰獲曰稰，生穫曰穛。黍，黄黍也。○稰，思吕反。穛，側角反。"
                },
                {
                    "paragraph": "膳：",
                    "zhushu": "目諸膳也。"
                },
                {
                    "paragraph": "膷、臐、膮、醢、牛炙；醢、牛胾、醢、牛膾；羊炙、羊胾、醢、豕炙、醢、豕胾、芥醬，魚膾；雉、兎、鶉、鷃。",
                    "zhushu": "此上大夫之禮，庶羞二十豆也。以公食大夫禮饌校之，則膮牛、炙間不得有醢。醢，衍字也。又以鷃爲鴽也。○膷，音香，牛臛也。臐，許云反，羊臛也。膮，許堯反，豕臛也。字林云：豕，羮也，火攸反。炙，章夜反，下同。胾，側吏反。膾，古外反。芥，徐姬邁反。鶉，順倫反。鷃，音晏。食，音嗣，酏食、糝食並同。鴽，音如，下文同。"
                },
                {
                    "paragraph": "○飲：",
                    "zhushu": "目諸飲也。"
                },
                {
                    "paragraph": "重醴，稻醴清糟，黍醴清糟，粱醴清糟。",
                    "zhushu": "重，陪也。糟，醇也。清，洓也。致飲有醇者，有洓者，陪設之也。○重，直龍反，注同。糟，子曹反，徐但到反。醇，常倫反。泲，子禮反。"
                },
                {
                    "paragraph": "或以酏爲醴，",
                    "zhushu": "釀粥爲醴。"
                },
                {
                    "paragraph": "黍酏、",
                    "zhushu": "酏，粥。"
                },
                {
                    "paragraph": "漿、",
                    "zhushu": "酢，胾。○酢，七故反。胾，才載反。"
                },
                {
                    "paragraph": "水、",
                    "zhushu": "清新。"
                },
                {
                    "paragraph": "醷、",
                    "zhushu": "梅漿。○醷，本又作臆，於紀反，徐於力反。"
                },
                {
                    "paragraph": "濫。",
                    "zhushu": "以諸和水也。以周禮六飲校之，則濫，凉也。紀、莒之間名諸爲濫。○濫，力暫反。以諸乾桃、乾梅皆曰諸。"
                },
                {
                    "paragraph": "○酒：",
                    "zhushu": "目諸酒也。"
                },
                {
                    "paragraph": "清、白。",
                    "zhushu": "白，事酒、昔酒也。"
                },
                {
                    "paragraph": "○羞：",
                    "zhushu": "目諸羞也。"
                },
                {
                    "paragraph": "糗餌、粉酏。",
                    "zhushu": "糗，擣熬榖也，以爲粉餌與餈也。記似脫。周禮：羞籩之實，糗餌、粉餈。羞豆之實，酏食、糝食。此酏當爲餰，以稲米與狼臅膏爲餰是也。○糗，起九反，又昌紹反。餌音二，下同。酏，讀曰𩜾，又作餰，之然反，又之善反。擣，本又作搗，丁老反，下同。餈，本又作菜，自私反，下同。糝，西感反。臅，昌録反，徐又音燭。"
                },
                {
                    "paragraph": "○食：",
                    "zhushu": "目人君燕食所用也。○食，音嗣，飯也。下苽食、麥食、食齊皆同，徐如字。"
                },
                {
                    "paragraph": "蝸醢而苽食、雉羹，麥食、脯羹、雞羮，析稌、大羹、兎羹，和糝不蓼。",
                    "zhushu": "苽，彫葫也。稌，稻也。凡羹齊冝五味之和，米屑之糝，蓼則不矣。此脯所謂析乾牛羊肉也。○蝸，力戈反。苽音孤，字又作菰，同。雉羮，絶句。麥食、脯羹、雞羹絶句。析，之列反。稌音杜，徐他古反。和糝，上胡卧反，下三敢反，注同。蓼，音了。齊，才細反，下文同。析，星暦反，下同。"
                },
                {
                    "paragraph": "濡豚，包苦實蓼，濡雞，醢醬實蓼，濡魚，𡖉醬實蓼，濡鼈，醢醬實蓼。",
                    "zhushu": "凡儒，謂亨之以汁和也。苦，苦荼也。以包豚殺其氣。𡖉，讀爲鯤。鯤，魚子，或作𢹶也。○濡，音而，下同。苞，伯交反。醢，音海，一本作醯，呼𠔃反，次下句同。夘，依注音鯤，古門反。亨，普彭反，煑也。荼，音徒。𢹶，音関，本又作捫，音門。"
                },
                {
                    "paragraph": "腵脩、蚳醢",
                    "zhushu": "；腶脩，捶脯於畺桂也。蚳，蚍蜉子也。○腶，丁乱反。蚳，直其反，蟻子也。捶，徐之橤反。蜱，本又作蚍，音毗。蜉，本又作蜉，音浮。"
                },
                {
                    "paragraph": "脯羹、兎醢；麋膚、魚醢；魚膾、芥醬；麋腥、醢醬；桃諸、梅諸、𡖉鹽。",
                    "zhushu": "自蝸醢至此二十六物，似皆人君燕所食也。其饌則乱。膚，切肉也。膚，或爲胖。𡖉塩，大塩也。○𡖉，力管反。胖，音判。"
                },
                {
                    "paragraph": "○凡食齊視春時，",
                    "zhushu": "鼔，冝温也。"
                },
                {
                    "paragraph": "羹齊視夏時，",
                    "zhushu": "羹，冝𤍠也。○夏，户嫁反，下放此。"
                },
                {
                    "paragraph": "醬齊視秋時，",
                    "zhushu": "醬，冝凉也。"
                },
                {
                    "paragraph": "飲齊視冬時。",
                    "zhushu": "飲，冝寒也。"
                },
                {
                    "paragraph": "○凡和，春多酸，夏多苦，秋多辛，冬多鹹，調以滑甘。",
                    "zhushu": "多其時味，以養氣也。"
                },
                {
                    "paragraph": "○牛冝稌，羊冝黍，豕冝稷，犬冝粱，鴈冝麥，魚冝苽。",
                    "zhushu": "言其氣味相成。"
                },
                {
                    "paragraph": "○春冝羔、豚，膳膏薌；夏冝腒、鱐，膳膏臊；秋冝犢、麛，膳膏腥；冬冝鮮、羽，膳膏羶。",
                    "zhushu": "此八物，四時肥美也。爲其大盛，煎以休廢之膏，莭其氣也。牛膏薌，犬膏臊，雞膏腥，羊膏羶。腒，乾雉也。鱐，乾魚也。鮮，生魚也。羽，鴈也。○薌，音香。腒，其居反。盧云：雉腊。說文云：北方謂鳥腊曰腒。鱐，本又作䐹，所求反。臊，素刀反。麛，音迷，鹿子也。腥，音星，雞膏也，說文作胜，云：犬膏臭也。羶，升然反。爲，于僞反。大盛，音太。"
                },
                {
                    "paragraph": "○牛脩、鹿脯、田豕脯、麋脯、𪊽脯，麋、鹿、田豕、𪊽皆有軒。雉、兎皆有芼，",
                    "zhushu": "脯，皆析乾其肉也。軒，讀爲憲。憲，謂藿葉切也。芼，謂菜醸也。軒，或爲胖。○𪊽，九倫反，本又作麋，又作𪊽，下田豕𪊽同。軒，音憲，出注，後放此。"
                },
                {
                    "paragraph": "爵、鷃、蜩、范、",
                    "zhushu": "蜩，蝉也。范，蜂也。○蜩范，上音條，下音犯。范，螽也。螽，本又作蜂，芳凶反。"
                },
                {
                    "paragraph": "芝栭、蓤、椇、棗、栗、榛、柿、𤓰，桃、李、梅、杏、楂、棃、薑、桂。",
                    "zhushu": "蓤，芰也。椇，枳椇也。椇，棃之不臧者。自牛脩至此三十一物，皆人君燕食所加庶羞也。周礼天子羞用百有二十品，記者不能次録。○芝，音之。栭，音而，本又作糯。蓤，音陵。椇，音矩。榛，側巾反。柿，音俟。楂，側加反。芰，其寄反。枳，居氏反。"
                },
                {
                    "paragraph": "○大夫燕食，有膾無脯，有脯無膾。士不貳羹胾。庶人𦒿老不徒食。",
                    "zhushu": "尊卑差也。重言庶人𦒿老不徒食二。一見王制弟五。"
                },
                {
                    "paragraph": "○膾，春用葱，秋用芥。豚，春用韭，秋用蓼。",
                    "zhushu": "芥，芥醬也。"
                },
                {
                    "paragraph": "脂用葱，膏用薤。",
                    "zhushu": "脂，肥凝者。釋者曰膏。○䪥，戸界反。俗本多作薤，非也。"
                },
                {
                    "paragraph": "三牲用藙，",
                    "zhushu": "藙，煎茱茰也。漢律：㑹稽献焉。尓雅謂之榝。○藙，魚氣反。㑹，古外反。稽，古𠔃反。樧，色八反。似茱茰而實亦小。"
                },
                {
                    "paragraph": "和用醯，",
                    "zhushu": "畜與家物，自相和也。○和，户卧反，注皆同，注又如字。醯，呼𠔃反，酢也。畜，許又反，又許六反。"
                },
                {
                    "paragraph": "獸用梅。",
                    "zhushu": "亦野物自相和。"
                },
                {
                    "paragraph": "鶉羹、雞，𡙡、鴽，醸之蓼。",
                    "zhushu": "醸，謂切雜之也。駕在羮下，烝之不羹也。○鶉雞羹，本又作鶉羮雞羹。"
                },
                {
                    "paragraph": "魴、鱮烝，雛燒，雉，薌，無蓼。",
                    "zhushu": "薌，蘇荏之属也。燒，煙於火中也。自膾用葱至此，言調和菜釀之所冝也。○魴鱮，上音房，下音叙。烝，皇絶句，之丞反。雛，字又作雛，仕俱反，又匠俱反。賀讀魴鱮烝雛爲句。燒，如字，一音焦，皇絶句。雉，皇此一句，一讀雉薌爲句。蘇荏，而甚反。調，徒弔反。"
                },
                {
                    "paragraph": "不食雛鼈。狼去腸，狗去腎，狸去正脊，兎去尻，狐去首，豚去腦，魚去乙，鼈去醜。",
                    "zhushu": "皆爲不利人也。雛鼈，伏乳者，乙，魚体中害人者名也。今東海鰫魚有骨名乙，在目旁，狀如篆乙，食之鯁人，不可出。醜，謂鼈竅也。○去，起吕反，下並同。尻，苦刀反。腦，奴老反。爲，于僞反，下皆爲同。伏，扶又反。乳，而樹反。鰫，音容。篆，直轉反。鯁，本又作哽，古猛反，字林云：鯁，魚骨也，又上孟反。竅，苦叫反。"
                },
                {
                    "paragraph": "肉曰脫之，魚曰作之，棗曰新之，栗曰撰之，桃曰膽之，柤、棃曰攅之。",
                    "zhushu": "皆治擇之名也。○膽，丁敢反。攅，再官反，本又作鑚。"
                },
                {
                    "paragraph": "○牛夜鳴則庮；羊泠毛而毳，羶；狗赤股而躁，臊；鳥皫色而沙鳴，鬱；豕望視而交睫，腥；馬黒脊而般臂，漏。互注。",
                    "zhushu": "礼：大官内饔，辨腥臊羶香之不可食者。牛夜鳴則庮；羊泠毛而毳羶；犬赤股而躁臊；鳥皫色而沙鳴，貍豕盲眡而交睫腥，馬黒脊而般臂蝼。"
                },
                {
                    "paragraph": "雛尾不盈握，弗食。舒鴈翠，鵠、鴞胖，舒鳬翠，雞肝、鴈腎，鴇奥，鹿胃。",
                    "zhushu": "亦皆爲不利人也。庮，𢙣𦤀也。春秋傳：日一薫一庮。泠毛，毳毛別聚於不解者也。赤股，股裏无毛也。皫色，毛変色也。沙，猶嘶也。欎，腐臭也。望視，視逺也。腥，當爲星，声之誤也。星，肉中如米者。般臂，前脛般般然也。漏，當爲蝼，如蝼蛄臭也。舒鴈，鵞也。翠，尾肉也。鵠鴞胖，謂脋側薄肉也。舒鳬，鶩也。鴇，奥脾𦙼也。鵠，或爲鴇也。○庮音田。泠音零，泠，結毛如氈也。毳，昌銳反。躁，早報反。麃，本又作皫，劉昌宗音普保反，徐芳表反，又普表反。沙，如字，一音所嫁反，注同。睫音捷。腥，依注作星。說文云：腥，星見食豕，令肉中生小息肉也。字林音先定反。般音班。臂，本又作擘，必避反，徐方避反。漏，依注音蝼，力侯反。鵠，胡篤反。鴞，于驕反。胖音判。鴇音保。奥，於六反。胃音謂，字又作𦝩，同。薫，許云反，或作君，又作葷。解，胡買反。嘶音西，字又作斯，音同。腐，扶甫反。脛，胡定反。蛄音姑。鵝，五何反。鶩音木。脾，扶移反。肶，昌私反。"
                },
                {
                    "paragraph": "○肉腥，細者爲膾，大者爲軒。",
                    "zhushu": "言大切、細切異名也。膾者必先軒之，所謂聶而切之也。○腥音星，字林作胜，云：不熟也，先丁反。聶，本又作攝，又作䐑，皆之涉反，下同。"
                },
                {
                    "paragraph": "或曰：麋、鹿、魚爲菹，𪊽爲辟雞，野豕爲軒，兎爲宛脾。切葱若薤，實諸醯以柔之。",
                    "zhushu": "此軒、辟雞、宛脾，皆菹𩔖也。醸菜而柔之以醯，殺腥肉及其氣。今益州有鹿𣨙者，近由此爲之矣。菹、軒，聶而不切。辟雞、苑脾，聶而切之。軒，或爲胖，宛，或爲欎。○麏爲，九倫反。辟，必益反，徐芳益反，注同。宛，于晚反。脾，婢支反。醯，徐呼𠔃反，本或作䤈。𣨙，於僞反。益州人取鹿，殺而埋之地中，令𦤀，乃出食之，名鹿𣨙是也。近，附近之近。"
                },
                {
                    "paragraph": "○羮食，自諸侯以下至於庶人，無等。",
                    "zhushu": "羹食，食之主也。庶羞乃異耳。○食，音嗣，注羹食，井卜文。食礼同。"
                },
                {
                    "paragraph": "大夫無秩膳。",
                    "zhushu": "謂五十始命，未甚老也。秩，常也。"
                },
                {
                    "paragraph": "大夫七十而有閣。",
                    "zhushu": "有秩膳也。庋，以板爲之。庋，食物也。○庋，又作庋，九委反，或居彼反，本亦作處。"
                },
                {
                    "paragraph": "天子之閣，左逹五，右逹五。公、侯、伯於房中五，大夫於閣三，士於坫一。",
                    "zhushu": "逹，夾室。大夫言於閣，与天子同處。天子二五，倍諸侯也。五者，三牲之肉及魚腊也。○坫，丁念反。夾，古洽反，又古協反。處，昌慮反。"
                },
                {
                    "paragraph": "○凡養老：有虞氏以燕禮，夏后氏以饗禮，殷人以食禮，周人脩而兼用之。凡五十養於郷，六十養於國，七十養於學，逹於諸侯。八十拜君命，一坐再至，瞽亦如之。九十者使人受。五十異粻，六十宿肉，七十貳膳，八十常珍，九十飲食不違寢，膳飲從於遊可也。六十嵗制，七十時制，八十月制，九十日脩，唯絞、紟、衾、冐，死而后制。五十始衰，六十非肉不飽，七十非帛不煖，八十非人不煖，九十雖得人不煖矣。五十杖於家，六十杖於郷，七十杖於國，八十杖於朝，九十者，天子欲有問焉，則就其室，以珍從。七十不俟朝，八十月告存，九十日有秩。五十不從力政，六十不與服戎，七十不與賔客之事，八十齊䘮之事弗及也。五十而爵，六十不親學，七十致政。凡自七十以上，唯衰麻爲䘮。",
                    "zhushu": "重言凡養老，有虞氏以燕礼止，唯衰麻爲䘮一叚重見。王制第五篇，无此凡自七十以上一句。"
                },
                {
                    "paragraph": "凡三王養老，皆引年。八十者一子不從政，九十者其家不從政，瞽亦如之。凡父母在，子雖老不坐。有虞氏養國老於上庠，養庶老於下庠。夏后氏養國老於東序，養庶老於西序。殷人養國老於右學，養庶老於左學。周人養國老於東膠，養庶老於虞庠，虞庠在國之西郊。有虞氏皇而𥙊，深衣而養老。夏后氏収而𥙊，燕衣而養老。殷人哻而𥙊，縞衣而養老。周人冕而𥙊，玄衣而養老。",
                    "zhushu": "記王制有此。○粻，知良反，粮也。字林云：量也。絞，古交反。紟，其鴆反，本又作衿，同。冐，亡報反。煖，乃管反。朝，直遥反，下同。珍從，才用反，又如字。與，音預，下同。齊，惻皆反。衰，七回反。膠，音交。𠳲，况甫反。縞，古老反，又古報反。重言。有虞氏養國老於上庠，止玄衣而養老一段，重見王制第五。"
                },
                {
                    "paragraph": "○曽子曰：孝子之養老也，樂其心，不違其志，樂其耳目，安其寢處，以其飲食忠養之。孝子之身終，終身也者，非終父母之身，終其身也。是故父母之所愛亦愛之，父母之所敬亦敬之。至於犬馬盡然，而況於人乎？",
                    "zhushu": "賤，喻貴也。○樂音洛，下同。養，羊亮反。"
                },
                {
                    "paragraph": "○凡養老，五帝憲，",
                    "zhushu": "憲，法也。養之爲法其德行。○爲，于僞反。行，下孟反。"
                },
                {
                    "paragraph": "三王有乞言。",
                    "zhushu": "有，讀爲又，又從之求善言可施行也。○有，音又，出注。"
                },
                {
                    "paragraph": "五帝憲，養氣體而不乞言，有善則記之爲悙史。三王亦憲，旣養老而后乞言，亦微其禮，皆有悙史。",
                    "zhushu": "惇史，史悙厚者也。微其礼者，依違言之，求而不切也。○悙，音敦。敦，厚也。"
                },
                {
                    "paragraph": "○淳熬：煎醢加于陸稻上，沃之以膏，曰淳熬。",
                    "zhushu": "淳，沃也。熬，亦煎也。沃煎成之以爲名。○淳熬，之純反，下五羔反，下及注同。"
                },
                {
                    "paragraph": "淳母：煎醢加于黍食上，沃之以膏，曰淳母。",
                    "zhushu": "母，讀曰模。模，象也。作此象淳熬。○母，依注音模，莫胡反，下同。食，音嗣。"
                },
                {
                    "paragraph": "炮：取豚若將，刲之刳之，實棗於其腹中，編萑以苴之，塗之以謹塗。炮之，塗皆乾，擘之，濯手以摩之，去其皽。爲稻粉，糔溲之以爲酏，以付豚。煎諸膏，膏必滅之。鉅鑊湯，以小鼎薌脯於其中，使其湯母滅鼎。三日三夜，母絶火，而后調之以醯醢。",
                    "zhushu": "炮者，以塗燒之爲名也。將，當爲牂。牂，牡羊也。刲、刳，博異語也。謹，當爲墐，声之誤也。墐塗，塗有穰草也。皽，謂皮肉之上魄莫也。糔溲，亦博異語也。糔，讀与滫瀡之滫同。藏脯，謂煑豚若羊於小鼎中，使之香美也。謂之脯者，旣去皽，則解析其肉，使薄如爲脯然，唯豚全耳。豚羊入鼎三日，乃内醯醢可食也。○炮，歩交反。將，依注音壯，子郎反。刲，苦圭反。刳，口孤反，又口侯反。編，必縣反，又歩典反。萑音丸，芦也。苴，子餘反，苞褁也。謹，依注作墐，音斤，徐如字，炮之，絶句。涂皆乾，絶句。涂，本亦作塗。擘之，必麥反，絶句。濯，直角反。去，起吕反，注同。皽，章善反。搔，息酒反，又相流反，又息了反。溲，所九反。付，徐音賦。鉅，音巨，其據反。鑊，户郭反。使湯，一本作使其湯。穣，如羊反，草也。魄莫，上普伯反，或普搏反，下亦作漠，武博反。析，星暦反。"
                },
                {
                    "paragraph": "○擣珍：取牛、羊、麋、鹿，𪊽之肉，必脄，每物與牛若一，捶反側之，去其餌，孰，岀之，去其皽，柔其肉。",
                    "zhushu": "豚，脊側肉也。捶，擣之也。餌，筋腱也。柔之爲汁和也。汁和，亦醢醢与。○脄，音毎，徐亡代反，夾脊肉。餌，音二，本或作皽，下句作之。筋，音斤。腱，徐其偃反，皇紀偃反，一音其言反。隱義云：筋之大者。王𨓜注楚詞云：筋頭也。与，音餘。"
                },
                {
                    "paragraph": "漬：取牛肉，必新殺者，薄切之，必絶其理，湛諸美酒，期朝而食之，以醢若醯、醷。",
                    "zhushu": "湛，亦漬也。○湛，子潜反，直䕃反，又將鴆反，一音陟鴆反，注同。期，音朞。"
                },
                {
                    "paragraph": "○爲熬：捶之，去其皽，編萑，布牛肉焉，屑桂與薑，以洒諸上而鹽之，乾而食之。施羊亦如之。施麋、施鹿、施𪊽，皆如牛羊。欲濡肉，則釋而煎之以醢，欲乾肉，則捶而食之。",
                    "zhushu": "熬，於火上爲之也，今之火脯似矣。欲濡欲乾，人自由也。醢，或爲醯。此七者，周礼八珍，其一肝膋是也。○洒，所買反，徐，西見反。監，音𧰟，又如字。乾而食之，一本无而食之三字。濡，音儒，下同。膋，音遼，徐音勞。"
                },
                {
                    "paragraph": "○糝：取牛、牟、豕之肉，三如一，小切之，與稻米。稻米二，肉一，合以爲餌，煎之。",
                    "zhushu": "此周礼糝食也。○食，音嗣，下酏食同。"
                },
                {
                    "paragraph": "○肝膋：取狗肝一，幪之以其膋，濡炙之，舉燋其膋，不蓼。",
                    "zhushu": "膋，腸間脂。㪯，或爲巨。○幪，音蒙。焦，字又作燋，子消反。"
                },
                {
                    "paragraph": "取稻米，舉糔溲之，小切狼臅膏，以與稻米爲酏。",
                    "zhushu": "狼臅膏，臆中膏也。以煎稲米，則以今膏養矣。此周礼酏食也。此酏當從餰。○酏，讀爲𩜾，之然反，又之善反，注䭁同。臆，音憶。𩛻，本又作𩜾，又作䬤，並同之然反，又音賛。"
                },
                {
                    "paragraph": "禮始於謹夫婦。爲宫室，辨外内，男子居外，女子居内。深宫固門，閽寺守之，男不入，女不岀。",
                    "zhushu": "閽，掌守中門之禁也。寺，掌内人之禁令也。○閽，音昏。"
                },
                {
                    "paragraph": "男女不同椸枷，不敢縣於夫之揮椸，不敢藏於夫之篋笥，不敢共湢浴。",
                    "zhushu": "竿謂之椸。揮，杙也。○椸，本又作椸，以支反。枷音嫁。縣音玄。掸音輝。笥，息吏反。竿音千。杙音弋。重言。男女不同椸枷一。一見曲礼上。"
                },
                {
                    "paragraph": "夫不在，歛枕篋簟席，襡器而藏之。",
                    "zhushu": "不敢䙝也。"
                },
                {
                    "paragraph": "少事長，賤事貴，咸如之。",
                    "zhushu": "咸，皆也。重言。少事長，賤事貴二。一見萹首。"
                },
                {
                    "paragraph": "夫婦之禮，唯及七十，同藏無間。",
                    "zhushu": "衰老无嫌。及，猶至也。○間，徐間厠之間。皇如字讀。"
                },
                {
                    "paragraph": "故妾雖老，年未滿五十，必與五日之御。",
                    "zhushu": "五十始衰，不能孕也。妾閉房不復出御矣。此御謂侍夜勸息也。五日一御，諸侯制也。諸侯取九女，姪娣两兩而御，則三日也。次两媵，則四日也。次夫人專夜，則五日也。天子十五日乃一御。○年未五十，本又作年未滿五十。与，音預。復，扶又反，下文夫復同。姪，大結反。娣，大計反。媵，羊證反，又䋲證反。"
                },
                {
                    "paragraph": "將御者，齊、漱、澣，慎衣服，櫛、縰、笄、緫角，拂髦，衿纓、綦屨。",
                    "zhushu": "其往如朝也。角，衍字也。拂髦，或爲繆髦也。○斉，争皆反，下皆同。澣，音浣。朝，直遥反，下文朝服、注朝於君皆同。漻，居蚪反。"
                },
                {
                    "paragraph": "雖婢妾，衣服飲食必後長者。",
                    "zhushu": "又貴賤不可以無礼。○後，胡豆反。"
                },
                {
                    "paragraph": "妻不在，妾御莫敢當夕。",
                    "zhushu": "辟女君之御日也。○辟，音避，下辟人、雖辟皆同。"
                },
                {
                    "paragraph": "○妻將生子，及月辰，居側室。",
                    "zhushu": "側室，謂夾之室，次燕寢也。"
                },
                {
                    "paragraph": "夫使人日再問之，作而自問之。妻不敢見，使姆衣服而對。至于子生，夫復使人日再問之。",
                    "zhushu": "作，有感動。○見，賢遍反，下及注同。姆，音茂，字林亡又反，女師也，一音母，又音亡乆反。"
                },
                {
                    "paragraph": "夫齊，則不入側室之門。",
                    "zhushu": "若始時使人問。"
                },
                {
                    "paragraph": "子生，男子設弧於門左，女子設帨於門右。",
                    "zhushu": "表男女也。弧者，示有事於武也。帨，事人之佩巾也。"
                },
                {
                    "paragraph": "三日，始負子，男射女否。",
                    "zhushu": "始有事也。負之，謂抱之而使郷前也。○郷，休亮反，下文西郷皆同。"
                },
                {
                    "paragraph": "○國君丗子生，告于君，接以大牢，宰掌具。",
                    "zhushu": "接，讀爲捷。捷，勝也。謂食其母，使𥙷虚強氣也。○接，依注音捷，字妾反，下接子同。食，音嗣，下注食子、食乳皆同。"
                },
                {
                    "paragraph": "三日，卜士負之。吉者宿齊，朝服寢門外，詩負之。射人以桑弧、蓬矢六，射天地四方。",
                    "zhushu": "詩之言承也。桑弧、蓬矢，本大古也。天地四方，男子所有事也。○射天地，食亦反。承，如字，徐音拯救之拯。大，音㤗。重言。射人以桑弧、蓬矢六，射天地四方二重見射義四十六，無射人以三字。"
                },
                {
                    "paragraph": "保受，乃負之。",
                    "zhushu": "代士也，保，保母。"
                },
                {
                    "paragraph": "宰醴負子，賜之束帛。",
                    "zhushu": "醴，當爲禮，声之誤也。礼以二献之礼，酬之以幣也。"
                },
                {
                    "paragraph": "卜士之妻，大夫之妾，使食子。",
                    "zhushu": "食子不使君妾。適妾有敵義，不相褻以勞辱事也。士妻，大夫之妾，謂時自有子。○嫡，本亦作適，同音丁歷反。"
                },
                {
                    "paragraph": "○凡接子擇日，",
                    "zhushu": "雖三日之内，尊卑同，皆選其吉焉。"
                },
                {
                    "paragraph": "冡子則大牢，",
                    "zhushu": "天子，丗子也。冡，大也。冡子，猶言長子，通於下也。"
                },
                {
                    "paragraph": "庶人特豚，士特豕，大夫少牢，國君丗子大牢。",
                    "zhushu": "皆謂長子。"
                },
                {
                    "paragraph": "其非冡子，則皆降一等。",
                    "zhushu": "謂冡子之弟及衆妾之子生也。天子、諸侯少牢，大夫特豕，士特豚，庶人猶特豚也。"
                },
                {
                    "paragraph": "○異爲孺子室於宫中。",
                    "zhushu": "特埽一處以處之。○一處，尺御反。"
                },
                {
                    "paragraph": "擇於諸母與可者，必求其寛𥙿、慈惠、温良、恭敬、慎而寡言者，使爲子師，其次爲慈母，其次爲保母，皆居子室。",
                    "zhushu": "此人君養子之禮也。諸母，衆妾也。可者，傳御之屬也。子師，教示以善道者。慈母。知其嗜欲者，保母，安其居處者。士妻食乳之而巳。○𦒿，市忘反。"
                },
                {
                    "paragraph": "他人無事不往。",
                    "zhushu": "爲兒精氣微弱，將驚動也。○爲，于僞反，下爲改、爲大温皆同。"
                },
                {
                    "paragraph": "三月之末，擇日翦髮爲鬌。男角女羈，否則男左女右。",
                    "zhushu": "鬌，所遺髮也。夾囟曰角。牛逹日羈也。○鬌，丁果反，徐大果反。囟，音信，又思忍反。"
                },
                {
                    "paragraph": "是日也，妻以子見於父，貴人則爲衣服，由命士以下皆漱、澣。",
                    "zhushu": "貴人，大夫以上也。由，自也。"
                },
                {
                    "paragraph": "男女夙興，沐浴，衣服，具視朔食。",
                    "zhushu": "朔食，天子大牢，諸侯少牢，大夫特豕，士特豚也。"
                },
                {
                    "paragraph": "夫入門，升自阼階，立于阼，西郷。妻抱子出自房，當楣立，東面。",
                    "zhushu": "入門者，入側室之門也。大夫以下見子就側室，見妾子於内寢，辟人君也。○楣，音眉。"
                },
                {
                    "paragraph": "姆先相曰：母某敢用時日，祗見孺子。",
                    "zhushu": "某，妻姓，若言姜氏也。祗，敬也，或作振。○相，息亮反。"
                },
                {
                    "paragraph": "夫對曰：欽有帥。父執子之右手，咳而名之。",
                    "zhushu": "欽，敬也。帥，循也。言教之敬，使有循也。執右手，明將授之事也。○孩，字又作咳，户才反。"
                },
                {
                    "paragraph": "妻對曰：記有成。遂左還授師。",
                    "zhushu": "記，猶識也。識夫之言，使有成也。師，子師也。○還，音旋，轉也。"
                },
                {
                    "paragraph": "子師辯告諸婦諸母名，",
                    "zhushu": "後告諸母，若名成於尊。○辯，音遍，下同。"
                },
                {
                    "paragraph": "妻遂適寢。",
                    "zhushu": "復夫之燕寢。"
                },
                {
                    "paragraph": "夫告宰名，宰辯告諸男名，書曰某年某月某日某生而藏之。",
                    "zhushu": "宰，謂屬吏也。春秋書桓六年九月丁夘，子同生。"
                },
                {
                    "paragraph": "宰告閭史，閭史書爲二，其一藏諸閭府，其一獻諸州史。州史獻諸州伯，州伯命藏諸州府。",
                    "zhushu": "四閭爲族，族，百家也。閭胥，中士一人。五黨爲州，州，二千五百家也。州長，中大夫一人也。皆有屬吏。獻，猶言也。"
                },
                {
                    "paragraph": "夫入食，如養禮。",
                    "zhushu": "夫入，巳見子入室也。其與妻食，如婦始饋舅姑之禮也。○養，羊尚反。"
                },
                {
                    "paragraph": "○丗子生，則君沐浴朝服，夫人亦如之，皆立于阼階，西郷。丗婦抱子升自西階，君名之，乃降。",
                    "zhushu": "子升自西階，則人君見丗子於路寢也。見妾子就側室。凡子生，皆就側室。諸侯夫人朝於君，次而禒衣也。○禒，通乱反。"
                },
                {
                    "paragraph": "適子、庶子，見於外寢，撫其首，咳而名之。禮帥𥘉，無辭。",
                    "zhushu": "此適子，謂丗子弟也。庶子，妾子也。外寢，君燕寢也。無辭。辭謂欽有帥，記有成也。○適，丁歷反，注及下同。"
                },
                {
                    "paragraph": "○凡名子，不以日月，不以國，",
                    "zhushu": "終使易諱。○易，以䜴反。"
                },
                {
                    "paragraph": "不以隱疾。",
                    "zhushu": "諱衣中之疾，難爲醫也。重言不以日月，不以國，不以隱疾。二曲礼上篇云：不以國，不以日月，不以隱疾。"
                },
                {
                    "paragraph": "大夫、士之子，不敢與丗子同名。",
                    "zhushu": "尊丗子也。其先丗子生，亦勿爲改。○重言二。一見曲礼下。"
                },
                {
                    "paragraph": "妾將生子，及月辰，夫使人日一問之。子生三月之末，漱、澣、夙齊，見於内寢，禮之如始入室。君巳食，徹焉，使之特餕，遂入御。",
                    "zhushu": "内寢，適妻寢也。礼，謂巳見子，夫食而使獨餕也。如始入室，始來嫁時，妾餕夫婦之餘亦如之。旣見子，可以御。此謂大夫、士之妾也。凡妾稱夫曰君。○三月之末，一本作子生三月之末。"
                },
                {
                    "paragraph": "○公庶子生，就側室。三月之末，其母沐浴，朝服見於君，擯者以其子見。君所有賜，君名之。衆子則使有司名之。",
                    "zhushu": "擯者，傳母之屬也。人君尊，雖妾不抱子。有賜於君，有恩惠也。有司，臣有事者也。魯桓公名子，問於申繻也。○繻音湏。"
                },
                {
                    "paragraph": "○庶人無側室者，及月辰，夫出居羣室。其問之也，與子見父之禮，無以異也。",
                    "zhushu": "夫雖辟之，至問妻及見子，禮同也。庶人或無妾。"
                },
                {
                    "paragraph": "○凡父在，孫見於祖，祖亦名之，禮如子見父，無辭。",
                    "zhushu": "見子於祖，家統於尊也。父在則無辝，有適子者，無適孫，與見冡子同也。父卒而有適孫，則有辝，與見冡子同。父雖卒，而庶孫猶無辝也。"
                },
                {
                    "paragraph": "○食子者三年而岀，見於公宫則劬。",
                    "zhushu": "劬，勞也。士妻，大夫之妾，食國君之子，三年，岀歸其家，君有以勞賜之。○食，音嗣，注及下文食母同。勞賜，上力報反。"
                },
                {
                    "paragraph": "大夫之子有食母，",
                    "zhushu": "選於傳御之中䘮服，所謂乳母也。"
                },
                {
                    "paragraph": "士之妻自養其子。",
                    "zhushu": "賤不敢使人也。"
                },
                {
                    "paragraph": "○由命士以上及大夫之子，旬而見。",
                    "zhushu": "旬，當爲均，声之誤也。有時適妾同時生子，子均而見者，以生先後見之，旣見乃食，亦辟人君也。易說卦坤爲均，今亦或作旬也。○旬，音均，出注。"
                },
                {
                    "paragraph": "冡子未食而見，必執其右手。適子、庶子巳食而見，必循其首。",
                    "zhushu": "天子諸侯，尊别丗子，雖同母，禮則異矣。未食、已食，急正緩庶之義也。○别，彼列反，下其别反。"
                },
                {
                    "paragraph": "○子能食食，教以右手。能言，男唯女俞。男鞶革，女鞶絲。",
                    "zhushu": "俞，然也。鞶，小囊盛帨巾者。男用韋，女用繒，有飾縁之，則是鞶裂與？詩云：垂帶如厲，紀子帛名裂。繻，字雖今異，意實同也。○食食，上如字，下音嗣。唯，于癸反，徐以水反。俞，以朱反。鞶，歩干反。盛，音成。縁，于絹反。裂，音列，或音厲。與，音預。厲，音列。"
                },
                {
                    "paragraph": "六年，教之數與方名。",
                    "zhushu": "方名，東西。"
                },
                {
                    "paragraph": "七年，男女不同席，不共食。",
                    "zhushu": "蚤其别也。重意。男女不同席。曲禮上：父子不同席。"
                },
                {
                    "paragraph": "八年，岀入門户及即席飲食，必後長者，始教之讓。",
                    "zhushu": "示以㢘耻。○後，胡豆反。"
                },
                {
                    "paragraph": "九年，教之數日。",
                    "zhushu": "朔望与六甲也。○數，所主反。"
                },
                {
                    "paragraph": "十年，岀就外傳，居宿於外，學書記。衣不帛𥜗袴。禮帥𥘉，朝夕學㓜儀，請肄簡諒。",
                    "zhushu": "外傳，教學之師也。不用帛爲𥜗，袴爲大温，傷隂氣也。禮：帥𥘉，遵習先日所爲也。肄，習也。諒，信也。請習簡，謂所書篇数也。請習信，謂應對之言也。○𥜗，字又作襦，音儒。袴，苦故反。肆，本又作肄，同以二反。大，音泰。勺，章畧反，注同。"
                },
                {
                    "paragraph": "十有三年，學樂，誦詩，舞勺。成童，舞象，學射、御。",
                    "zhushu": "先學勺，後學象，文武之次也。成童，十五以上。"
                },
                {
                    "paragraph": "二十而冠，始學禮，可以衣裘帛。舞大夏，悙行孝弟，博學不教，内而不出。",
                    "zhushu": "大夏，樂之文武備者也。内而不出，謂人之謀慮也。○冠，古亂反。衣，於旣反。行，如字，又下孟反。弟音悌。重意。二十而冠，曲禮上：二十曰弱冠，又男子二十冠而字。"
                },
                {
                    "paragraph": "三十而有室，始理男事。博學無方，孫友視志。",
                    "zhushu": "室，猶妻也。男事，受田給政役也。方，猶常也。至此學無常在，志所好也。孫，順也。順於友，視其所志也。○孫，音遜，注同。好，呼報反。"
                },
                {
                    "paragraph": "四十始仕，方物出謀發慮。道合則服從，不可則去。",
                    "zhushu": "方，猶常也。物，猶事也。○去，如字。"
                },
                {
                    "paragraph": "五十命爲大夫，服官政，",
                    "zhushu": "統一官之政也。"
                },
                {
                    "paragraph": "七十致事。",
                    "zhushu": "致其事於君而告老。"
                },
                {
                    "paragraph": "○凡男拜，尚左手。",
                    "zhushu": "左，陽。"
                },
                {
                    "paragraph": "○女子十年不出，",
                    "zhushu": "𢘆居内也。"
                },
                {
                    "paragraph": "姆教婉、娩、聽從；",
                    "zhushu": "婉，謂言語也。娩之言媚也。媚，謂容貌也。○婉，紆晚反，徐紆願反。娩，音晚，徐音萬。"
                },
                {
                    "paragraph": "執麻枲，治絲繭，織紝組紃，學女事，以共衣服",
                    "zhushu": "。紃，絛。○枲，思里反。繭，古典反。紝，女金反，又如林反。組，音祖。紃，音廵。共，音恭。絛，他刀反。"
                },
                {
                    "paragraph": "觀於𥙊祀，納酒漿、籩豆、菹醢，禮相助奠。",
                    "zhushu": "當及女時而知。○相，息亮反。"
                },
                {
                    "paragraph": "十有五年而笄，",
                    "zhushu": "謂應年許嫁者。女子許嫁，笄而字之。其未許嫁，二十則笄。○應，應對之應。"
                },
                {
                    "paragraph": "二十而嫁。有故，二十三年而嫁。",
                    "zhushu": "故，謂父母之䘮。"
                },
                {
                    "paragraph": "聘則爲妻，",
                    "zhushu": "聘，問也。妻之言齊也，以禮見問。則得與夫敵躰。"
                },
                {
                    "paragraph": "奔則爲妾。",
                    "zhushu": "妾之言接也，聞彼有禮，走而往焉，以得接見於君子也。奔，或爲衒。○見，賢遍反。衒，古縣字，本又作御字，魚據反。"
                },
                {
                    "paragraph": "凡女拜，尚右手。",
                    "zhushu": "右，隂也。"
                }
            ]
        },
        {
            "name": "玉藻第十三",
            "paragraphs": [
                {
                    "paragraph": "玉藻第十三",
                    "zhushu": "○陸曰：鄭云：以其記服冕之事也。冕之旒以藻紃貫玉爲飾，因以名之。",
                    "type": 1
                },
                {
                    "paragraph": "天子玉藻，十有二旒，前後邃延，龍卷以𥙊，",
                    "zhushu": "𥙊，先王之服也。雜采曰藻。天子以五采藻爲旒。旒十有二，前後邃延者，言皆出冕前後而垂也。天子齊肩。延，冕上覆也，玄表纁裏。龍卷，畫龍於衣。字或作衮。○藻，本又作璪，音早。旒，力求反。邃，雖醉反，深也，注同。延，如字，徐餘戰反，字林作綖，弋善反。卷，音衮，古本反，注同。重意：郊特牲禮器篇：藻十有二旒。"
                },
                {
                    "paragraph": "玄端而朝日於東門之外，聽朔於南門之外。閏月則闔門左扉，立于其中，",
                    "zhushu": "端，當爲冕字之誤也。玄衣而冕，冕服之下，朝日，春分之時也。東門、南門，皆謂囯門也。天子廟及路寢皆如明堂制。明堂在囯之陽，毎月就其時之堂而聽朔焉。卒事，反宿路寢，亦如之。閏月，非常月也。聽其朔於明堂門中，還處路寢門終月。凡聽朔，必以特牲告其帝及神，配以文王、武王。○端，音冕，出注，下諸侯玄端同。朝，直遥反，篇内除下注朝之，餘皆同。闔，胡獵反。扉音非，一本作則闔門左扉。"
                },
                {
                    "paragraph": "皮弁，以日視朝，遂以食。日中而餕，奏而食。日少牢，朔月大牢。",
                    "zhushu": "餕，食朝之餘也。奏，奏樂也。○餕，音俊。"
                },
                {
                    "paragraph": "五飲：上水、漿、酒、醴、酏。",
                    "zhushu": "上水，水爲上，餘其次之。○酏，以支反。"
                },
                {
                    "paragraph": "卒食，玄端而居。",
                    "zhushu": "天子服玄端，燕居也。"
                },
                {
                    "paragraph": "動則左史書之，言則右史書之，",
                    "zhushu": "其書春秋，尚書其存者。"
                },
                {
                    "paragraph": "御瞽幾聲之上下。",
                    "zhushu": "瞽，樂人也。幾，猶察也，察其哀樂。○瞽音古。上，時掌反。哀樂，音洛。"
                },
                {
                    "paragraph": "年不順成，則天子素服，乗素車，食無樂。",
                    "zhushu": "自貶損也。"
                },
                {
                    "paragraph": "諸侯玄端以𥙊，",
                    "zhushu": "𥙊先君也。端，亦當爲冕，字之誤也。諸侯𥙊宗廟之服，唯魯與天子同。"
                },
                {
                    "paragraph": "禆冕以朝，",
                    "zhushu": "朝天子也。禆冕，公衮，侯、伯鷩，子、男毳也。○禆，婢支反。鷩，必列反。毳，昌銳反。"
                },
                {
                    "paragraph": "皮弁以聽朔於大廟。",
                    "zhushu": "皮弁，下天子也。○大，音㤗，後大庿同。下，戸嫁反。"
                },
                {
                    "paragraph": "朝服以日視朝於内朝，",
                    "zhushu": "朝服，冠玄端素裳也。此内朝，路寢門外之正朝也。天子諸侯皆三朝。"
                },
                {
                    "paragraph": "朝，辨色始入。",
                    "zhushu": "羣臣也。入，入應門也。辨，猶正也，别也。○辨，如字，徐扶免反。别，彼列反。"
                },
                {
                    "paragraph": "君日出而視之，退適路寢聽政，使人視大夫，大夫退，然後適小寢，釋服，",
                    "zhushu": "小寢，燕寢也。釋服，服玄端。"
                },
                {
                    "paragraph": "又朝服以食，特牲，三爼，𥙊肺，",
                    "zhushu": "食必寢，朝服，所以敬養身也。三爼，豕、魚、腊。○復，扶又反。"
                },
                {
                    "paragraph": "夕深衣，𥙊牢肉，",
                    "zhushu": "𥙊，牢肉，異於始殺也。天子言日中，諸侯言夕；天子言餕，諸侯言𥙊。牢肉，互相挾。○挾，戸頰反。"
                },
                {
                    "paragraph": "朔月少牢，五爼，四簋，",
                    "zhushu": "五爼，加羊與其腸胃也。朔月四簋，則日食粱、稻各一簋而巳。○簠，音甫，本或作簋，𦝩也，音胃。"
                },
                {
                    "paragraph": "子夘，稷食菜羹。",
                    "zhushu": "忌日，貶也。○食，音嗣。"
                },
                {
                    "paragraph": "夫人與君同庖。",
                    "zhushu": "不特殺也。○庖，歩交反，徐扶交反，下同。"
                },
                {
                    "paragraph": "君無故不殺牛，大夫無故不殺羊，士無故不殺犬豕，",
                    "zhushu": "故，謂𥙊祀之属。重言：二，一見王制第五篇，君作諸侯。"
                },
                {
                    "paragraph": "君子逺庖厨。凡有血氣之𩔖，弗身踐也。",
                    "zhushu": "踐，當爲翦，声之誤也。翦，猶殺也。○逺，于万反。踐，音翦，子淺反，出注。"
                },
                {
                    "paragraph": "至于八月不雨，君不舉，",
                    "zhushu": "爲旱変也。此謂建子之月不雨，尽建未月也。春秋之義，周之春夏無雨，未能成災，至其秋秀實之時而無雨，則雩。雩而得之，則書雩，喜祀有益也。雩而不得，則書旱，明災成也。○爲，于僞反，下皆爲、猶爲、明爲、爲失皆同。夏，戸嫁反。重意：王制篇：王三日不舉。"
                },
                {
                    "paragraph": "年不順成，君衣布搢本，関梁不租，山澤列而不賦，土功不興，大夫不得造車馬。",
                    "zhushu": "皆爲凶年变也。君衣布者，謂若衞文公大布之衣、大帛之冠是也。搢本，去珽，荼飾，土笏也。士以竹爲笏，飾本以象，関梁不租，此周禮也。殷則関𢘆，譏而不征。列之言遮列也。雖不賦，猶爲之禁，不得非時取也。造，謂作新也。○衣，於旣反，注君衣布同。搢，徐音箭，又如字。去，丘吕反，下刷去同。珽，他頂反。荼，音舒。笏，音忽。遮，支奢反。"
                },
                {
                    "paragraph": "○卜人定龜，",
                    "zhushu": "謂靈射之属所當用者。○射，音亦，周礼作繹，尓雅作謝。"
                },
                {
                    "paragraph": "史定墨，",
                    "zhushu": "視兆坼也。坼，勑白反。"
                },
                {
                    "paragraph": "○君定體。",
                    "zhushu": "視兆所得也。周公曰：躰，王其無害。"
                },
                {
                    "paragraph": "○君羔幦虎犆，",
                    "zhushu": "幦，覆苓也。犆，讀皆如直，道而行之直。直，謂縁也。此君斉車之飾。○幦，音覔，徐苦狄反。犆，依注音直，下同。苓，本又作軨，音零。縁，尹絹反，後文、注皆放此。齊，側皆反，下文、注皆同。"
                },
                {
                    "paragraph": "大夫齊車，豹幦豹犆，朝車；士齊車，鹿幦豹犆。",
                    "zhushu": "臣之朝車，與齊車同飾。"
                },
                {
                    "paragraph": "○君子之居，𢘆當户，",
                    "zhushu": "郷明。○郷，許亮反。"
                },
                {
                    "paragraph": "寢𢘆東首。",
                    "zhushu": "首，生氣也。○首，手又反，注同。"
                },
                {
                    "paragraph": "若有疾風迅雷甚雨，則必變，雖夜必興。衣服冠而坐。",
                    "zhushu": "敬天之怒。○迅，音峻，又音信。衣，於旣反，下衣布同，又如字。"
                },
                {
                    "paragraph": "日五盥，沐稷而靧梁。櫛用樿櫛，髪晞用象櫛。進機進羞，工乃升歌。",
                    "zhushu": "晞，乾也。沐𨣈必進機作樂，盈氣也。更言進羞，明爲羞籩豆之實。○盥，音管。靧，音悔。櫛，側乙反。樿，章善反。機，其旣反。"
                },
                {
                    "paragraph": "浴用二巾，上絺下綌。",
                    "zhushu": "刷去垢也。絺，丑疑反。綌，去逆反。刷，色劣反。垢，古口反。"
                },
                {
                    "paragraph": "出杅，履蒯席，連用湯，",
                    "zhushu": "杅，浴器也。蒯席澀，便於洗足也。連，猶釋也。○杅，音雩。蒯，苦恠反。連，力旦反，澀也，注同。澁，所戢反。便，婢靣反。"
                },
                {
                    "paragraph": "履蒲席，衣布晞身，乃屨，進飲。",
                    "zhushu": "進飲，亦盈氣也。○屨，九具反，本又作履。"
                },
                {
                    "paragraph": "將適公所，宿齊戒，居外寢，沐浴，史進象笏，書思對命。",
                    "zhushu": "思，所思念將以告君者也。對，所以對君者也。命，所受君命者也。書之於笏，爲失忘也。"
                },
                {
                    "paragraph": "旣服，習容，觀玉聲，",
                    "zhushu": "玉佩。"
                },
                {
                    "paragraph": "乃出。揖私朝，煇如也。登車則有光矣。",
                    "zhushu": "私朝，自大夫家之朝也。揖其臣，乃行。○煇，音暉。"
                },
                {
                    "paragraph": "天子搢珽，方正於天下也。",
                    "zhushu": "此亦笏也，謂之珽。珽之言珽然无所屈也。或謂之大圭，長三尺，杼上終葵首。終葵首者，於杼上又廣其首，方如椎頭，是謂无所屈。後則相直。相玉書曰：珽玉六寸，明自炤。○長，直亮反，後放此。杼，直吕反。葵，如字。終葵，椎也。椎，直追反，下同。相，息亮反。珽，他頂反，本又作珵，音呈。炤，音照。"
                },
                {
                    "paragraph": "諸侯荼，前詘後直，譲於天子也。",
                    "zhushu": "荼，讀爲舒遲之舒。舒懦者，所畏在前也。詘，謂圜殺其首，不爲椎頭。諸侯唯天子詘焉，是以謂笏爲荼。○荼，音舒。詘，丘勿反，後，如字，徐胡豆反。懦，乃乱反，又奴卧反，怯懦也。又作儒，人于反，弱也。皇云：斈士。圜，音圎。殺，色戒反，徐所例反，萹内皆同。"
                },
                {
                    "paragraph": "大夫前詘後詘，無所不譲也。",
                    "zhushu": "大夫，奉君命出入者也。上有天子，下有巳君，又殺其下而圜。"
                },
                {
                    "paragraph": "侍坐則必退席，不退則必引而去君之黨。",
                    "zhushu": "引，郤也。黨，郷之細者。退，謂旁側也。辟君之親黨也。○黨，郷之細也。退，謂旁側也。一本或作黨郷之細者，謂傍側也，避君之親黨。"
                },
                {
                    "paragraph": "○登席不由前，爲躐席。",
                    "zhushu": "升必由下也。○爲，于僞反，又如字。躐，力輒反。"
                },
                {
                    "paragraph": "徒坐不盡席尺。",
                    "zhushu": "示无所求於前，不忘諌也。"
                },
                {
                    "paragraph": "讀書、食則齊，豆去席尺。",
                    "zhushu": "讀書，声當聞。尊者食，爲汚席也。○爲，于僞反，下爲大有同。汚，汚穢之汚，又烏卧反。"
                },
                {
                    "paragraph": "○若賜之食，而君客之，則命之𥙊，然後𥙊。",
                    "zhushu": "雖見賔客，猶不敢備礼也。侍食，則正不𥙊。"
                },
                {
                    "paragraph": "先飯，辯嘗羞，飲而俟。",
                    "zhushu": "俟君食而後食也。君將食，臣先甞之。忠孝也。○飯，扶晚反，下至二飯文注皆同。辯甞，音遍。"
                },
                {
                    "paragraph": "若有嘗羞者，則俟君之食，然後食。飯飲而俟。",
                    "zhushu": "不𥙊，待食，不敢備礼也。不甞羞，膳宰存也。飯飲，利將食也。"
                },
                {
                    "paragraph": "君命之羞，羞近者，",
                    "zhushu": "辟，貪味也。○辟，音避。"
                },
                {
                    "paragraph": "命之品嘗之，然後唯所欲。",
                    "zhushu": "必先徧甞之。○徧，音遍，本又作備。"
                },
                {
                    "paragraph": "凡嘗逺食，必順近食。",
                    "zhushu": "從近始也。"
                },
                {
                    "paragraph": "君未覆手，不敢飱。",
                    "zhushu": "覆手以循咡，巳食也。飱，勸食也。○覆，芳服反，注同。飱，音孫，注及下同。咡，耳侍反。"
                },
                {
                    "paragraph": "君旣食，又飯飱，",
                    "zhushu": "不敢先君飽。○先，息薦反，下同。"
                },
                {
                    "paragraph": "飯飱者，三飯也。",
                    "zhushu": "臣勸君食，如是可也。"
                },
                {
                    "paragraph": "君旣徹，執飯與醬，乃岀授從者。",
                    "zhushu": "食於尊者之前，當親徹也。○從，才用反。"
                },
                {
                    "paragraph": "○凡侑食，不盡食，食於人不飽，",
                    "zhushu": "謙也。○侑，音又。"
                },
                {
                    "paragraph": "唯水漿不𥙊。若𥙊，爲巳偞卑。",
                    "zhushu": "水漿，非盛饌也。巳，猶大也。𥙊之爲大，有所畏迫。臣於君則𥙊之。○偞，虚渉反，厭也。大，音㤗，下同，下瓦大同。"
                },
                {
                    "paragraph": "君若賜之爵，則越席再拜稽首受，登席𥙊之，飲卒爵而俟。君卒爵，然後授虚爵。",
                    "zhushu": "不敢先君尽爵。"
                },
                {
                    "paragraph": "君子之飲酒也，受一爵而色洒如也。",
                    "zhushu": "洒如，粛，敬貌。洒，或爲察。○洒，先典反，又西礼反，上粛作察，云：明貌也。"
                },
                {
                    "paragraph": "二爵而言言斯，",
                    "zhushu": "言言，和敬貌。斯，猶耳也。○言言，魚斤反，注同。"
                },
                {
                    "paragraph": "禮巳，三爵而油油，",
                    "zhushu": "油油，說敬貌。○油油，音由，本亦作由。王粛本亦作二爵而言，注云：飲二爵可以語也。又云：言斯禮，注云：語必以禮也。三爵而油，注云：恱敬貎。无巳及下油字也。○說，音恱。"
                },
                {
                    "paragraph": "以退，",
                    "zhushu": "禮，飲過三爵則敬殺，可以去矣。"
                },
                {
                    "paragraph": "退則坐取屨，隱辟而后屨，坐左納右，坐右納左。",
                    "zhushu": "隠辟，俛逡廵而退著屨也。○辟，匹亦反，徐房亦反，注同。而屦，一本作而後屦。俛，音免。逡，上廵反。遁，音廵。著屦，丁畧反。"
                },
                {
                    "paragraph": "○凡尊，必上玄酒，",
                    "zhushu": "不忘古也。重意：郷飲酒義四十五：尊有玄酒。"
                },
                {
                    "paragraph": "唯君靣尊，",
                    "zhushu": "靣，猶郷也。燕禮曰：司宫尊于東楹之西，两方壷，左玄酒，南上。公尊瓦大两，有豊，在尊曰南上。○郷，許亮反，重意：少儀：尊壷者，靣其鼻。"
                },
                {
                    "paragraph": "唯饗野人，皆酒。",
                    "zhushu": "貴賤者不備礼。○飲，於鴆反。"
                },
                {
                    "paragraph": "大夫側尊用棜，士側尊，用禁。",
                    "zhushu": "棜、斯，禁也。無足，有似於棜，是以言棜。○棜，於據反，注同。斯，如字，又音賜。"
                },
                {
                    "paragraph": "○始冠緇布冠，自諸侯下，逹冠而敝之可也。",
                    "zhushu": "本太古耳，非時王之法服也。○冠，古亂反，下冠而、注始冠同。敝，音弊，本亦作弊。重意：始冠緇布冠，郊特牲：始冠之緇布冠也。重言：冠而敝之可也三， 一見郊特牲十一篇。"
                },
                {
                    "paragraph": "玄冠朱組纓，天子之冠也。緇布冠繢緌，諸侯之冠也。",
                    "zhushu": "皆始冠之冠也。玄冠，委貌也。諸侯緇布冠有緌，尊者飾也。繢，或作繪，緌，或作㽔。○繢，戸内反，注繪同。緌，本又作㽔，耳佳反，注及下皆同。"
                },
                {
                    "paragraph": "玄冠丹組纓，諸侯之齊冠也。玄冠綦組纓，士之齊冠也。",
                    "zhushu": "言齊時所服也。四命以上，斉、𥙊異冠。○齊，側皆反，下同。綦，音其，徐其記反，雜色也。上，時掌反，下而上同，後皆放此。"
                },
                {
                    "paragraph": "縞冠玄武，子姓之冠也。",
                    "zhushu": "謂父有丧服，子爲之不純吉也。武，冠卷也。古者冠、卷殊。○縞，古老反，又古報反，下同。爲，于僞反。卷，起權反，下同。"
                },
                {
                    "paragraph": "縞冠素紕，旣祥之冠也。",
                    "zhushu": "純，縁邊也。紕，讀如埤益之埤。旣祥之冠也，巳祥𥙊而服之也。間傳曰：大祥，素縞麻衣。○紕，音禆，又婢支反。間，古閑反。傳，直專反。"
                },
                {
                    "paragraph": "垂緌五寸，惰游之士也。",
                    "zhushu": "惰游，罷民也。亦縞冠、素紕，凶服之𧰼也。垂長緌，明非旣祥。○惰，徒卧反。罷，音反。"
                },
                {
                    "paragraph": "玄冠縞武，不齒之服也。",
                    "zhushu": "所放不帥教者。"
                },
                {
                    "paragraph": "居冠屬武。",
                    "zhushu": "謂燕居冠也。著冠於武，少威儀。○屬，章欲反。著，皇直畧反，徐丁畧反。"
                },
                {
                    "paragraph": "自天子下逹，有事然後緌。",
                    "zhushu": "燕無事者去飾。○去，丘吕反，下同。重言：自天子下逹，玉制五：自天子逹於庶人。"
                },
                {
                    "paragraph": "五十不散送，",
                    "zhushu": "送䘮不散麻。始衰不備礼。○散，悉旦反，注同。衰，所追反。"
                },
                {
                    "paragraph": "親没不髦，",
                    "zhushu": "去爲子之飾。○不髦，音毛。"
                },
                {
                    "paragraph": "大帛不緌。",
                    "zhushu": "帛，當爲白，声之誤也。大帛，謂白布冠也。不緌，凶服去飾。"
                },
                {
                    "paragraph": "玄冠紫緌，自魯桓公始也。",
                    "zhushu": "盖僣宋王者之後服也。緌，當用繢。○僣，子念反，後同。"
                },
                {
                    "paragraph": "○朝玄端，夕深衣。深衣三袪，",
                    "zhushu": "謂大夫、士也。三祛者，謂要中之数也。祛尺二寸，圍之爲二尺四寸，三之七尺二寸。○朝，直遥反。深衣三祛，起魚反，本或無衣字。要，一遥反，下文注同。"
                },
                {
                    "paragraph": "縫齊倍要，",
                    "zhushu": "縫，紩也。紩下齊倍要，中齊丈四尺四寸。縫，或爲逢，或爲豐。○縫，音逢。齊，音咨，本又作𪗋，注同。紩，直乙反，徐治栗反。"
                },
                {
                    "paragraph": "祍當旁，",
                    "zhushu": "祍，謂裳幅所交裂也。凡祍者，或殺而下，或殺而上，是以小要取名焉。祍属衣，則垂而放之；属裳，則縫之； 以合前後，上下相變。○祍，而審反，又而鴆反。属，音燭，下同。"
                },
                {
                    "paragraph": "袂可以回肘，",
                    "zhushu": "二尺二寸之節。○袂，靣丗反。肘，竹丑反。重意：袂可以回肘，深衣篇：可以運肘。"
                },
                {
                    "paragraph": "長、中繼，揜尺，",
                    "zhushu": "其爲長衣、中衣，則継袂，揜一尺，若今褎矣。深衣則縁而巳。○褎，音䄂，下文同。"
                },
                {
                    "paragraph": "祫二寸，",
                    "zhushu": "曲領也。○祫，音刼。"
                },
                {
                    "paragraph": "祛尺二寸，",
                    "zhushu": "袂，口也。"
                },
                {
                    "paragraph": "縁廣寸半。",
                    "zhushu": "飾，邊也。○廣，徐公曠反，後放此。重意：深衣篇：廣各寸半。"
                },
                {
                    "paragraph": "以帛裏布，非禮也。",
                    "zhushu": "中外冝相稱也。冕服，絲衣也，中衣用素。皮弁服，朝服、玄端，麻衣也，中衣用布。○裏，音里。稱，尺證反。"
                },
                {
                    "paragraph": "士不衣織。",
                    "zhushu": "織，染絲織之。士衣，染繒也。○衣，於旣反，注及下注同。織，音志，注織染同。繒，似綾反。"
                },
                {
                    "paragraph": "無君者不貳采。",
                    "zhushu": "大夫去位，冝服玄端玄裳。○去，如字。"
                },
                {
                    "paragraph": "衣正色，裳間色，",
                    "zhushu": "謂冕服玄上纁下。○間，間厠之間。"
                },
                {
                    "paragraph": "非列采不入公門。",
                    "zhushu": "列采，正服。○重言：不入公門六，下文二，曲禮下三。"
                },
                {
                    "paragraph": "振絺綌不入公門。表裘不入公門，",
                    "zhushu": "振，讀爲袗。袗，禪也。表裘，外衣也。二者形且䙝，皆當表之乃出。○振，依注爲袗，之忍反。禪，音丹，下文注同。重言：振絺綌二，曲禮下一。"
                },
                {
                    "paragraph": "襲裘不入公門。",
                    "zhushu": "衣裘必當禓也。○禓，思歷反。"
                },
                {
                    "paragraph": "纊爲繭，緼爲袍，",
                    "zhushu": "衣有著之異名也。纊，謂今之新綿也。緼，謂今纊及舊絮也。○纊，音曠。繭，古典反。緼，紆粉反，又紆郡反。袍，歩羔反。絮，胥慮反。"
                },
                {
                    "paragraph": "禪爲絅，",
                    "zhushu": "有衣裳而無裏。○絅，苦逈反，徐又音逈。"
                },
                {
                    "paragraph": "帛爲褶。",
                    "zhushu": "有表裏而無著。○褶，音牒，裌也。"
                },
                {
                    "paragraph": "○朝服之以縞也，自季康子始也。",
                    "zhushu": "亦僣宋王者之後。"
                },
                {
                    "paragraph": "孔子曰：朝服而朝，卒朔然後服之。",
                    "zhushu": "謂諸侯與羣臣也。諸侯視朔皮弁服。"
                },
                {
                    "paragraph": "曰：國家未道，則不充其服焉。",
                    "zhushu": "謂若衛文公者，未道未合於道。"
                },
                {
                    "paragraph": "唯君有黼裘以誓省，大裘非古也。",
                    "zhushu": "僣天子也。天子𥙊上帝，則大裘而冕。大裘，羔裘也。黼裘，以羔與狐白雜爲黼文也。省，當爲獮。獮，秋田也。國君有黼裘，誓獮田之禮，時大夫又有大裘也。○黼，音甫。省，依注作獮，息典反，秋獵名。"
                },
                {
                    "paragraph": "君衣狐白裘，錦衣以禓之。",
                    "zhushu": "君衣狐白毛之裘，則以素錦爲衣覆之，使可禓也。𥘵而有衣曰禓。必覆之者，裘䙝也。詩云：衣錦絅衣，裳錦絅裳。然則錦衣復有上衣明矣。天子狐白之上衣，皮弁服與？凡禓衣，象裘色也。○衣，於旣反，下文不衣同。復，扶又反。與，音餘。"
                },
                {
                    "paragraph": "君之右虎裘，厥左狼裘。",
                    "zhushu": "衛尊者，冝武猛。"
                },
                {
                    "paragraph": "士不衣狐白。",
                    "zhushu": "辟君也。狐之白者少，以少爲貴也。○辟，音避。"
                },
                {
                    "paragraph": "君子狐青裘，豹褎，玄綃衣以禓之。",
                    "zhushu": "君子，大夫、士也。綃，綺属也。染之以玄，於狐青裘相冝。狐靑裘，盖𤣥衣之裘。○豹，包教反。綃，音消。"
                },
                {
                    "paragraph": "麛裘青豻褎，絞衣以禓之。",
                    "zhushu": "豻，胡犬也。絞，蒼黄之色也。孔子曰：素衣麛裘。○麛，音迷。豻，音岸，胡地野犬。絞，戸交反。"
                },
                {
                    "paragraph": "羔裘豹飾，緇衣以禓之；",
                    "zhushu": "飾，猶褎也。孔子曰：緇衣羔裘。"
                },
                {
                    "paragraph": "狐裘，黃衣以禓之。",
                    "zhushu": "黃衣，大蜡時臘先祖之服也。孔子曰：黃衣狐裘。○蜡，仕嫁反。臘，力合反。"
                },
                {
                    "paragraph": "錦衣狐裘，諸侯之服也。",
                    "zhushu": "非諸侯則不用錦衣爲禓。"
                },
                {
                    "paragraph": "犬羊之裘不禓。",
                    "zhushu": "質畧，亦庶人無文飾。"
                },
                {
                    "paragraph": "不文飾也，不禓，",
                    "zhushu": "禓，主於有文飾之事。"
                },
                {
                    "paragraph": "裘之禓也，見美也。",
                    "zhushu": "君子於事，以見美爲敬。○見，賢遍反，注下注及下文同。"
                },
                {
                    "paragraph": "弔則襲，不盡飾也。",
                    "zhushu": "䘮非所以見美。"
                },
                {
                    "paragraph": "君在則禓，盡飾也。",
                    "zhushu": "臣於君所。"
                },
                {
                    "paragraph": "服之襲也，充美也。",
                    "zhushu": "充，猶覆也。所敬不主於君則襲。"
                },
                {
                    "paragraph": "是故尸襲，",
                    "zhushu": "尸尊。"
                },
                {
                    "paragraph": "執玉龜襲，",
                    "zhushu": "重寳瑞也。"
                },
                {
                    "paragraph": "無事則禓，弗敢充也。",
                    "zhushu": "謂已致龜玉也。"
                },
                {
                    "paragraph": "○笏，天子以球玉，諸侯以象，大夫以魚須文竹，士竹本，象可也。",
                    "zhushu": "球，美玉也。文，猶飾也。大夫、士飾竹以爲笏，不敢與君並用純物也。○球，音求。魚湏文竹，崔云：用文竹及魚班也。隱義云：以魚須飾文竹之邊。須，音班。"
                },
                {
                    "paragraph": "見於天子與射，無說笏。入太廟說笏，非古也。",
                    "zhushu": "言凡吉事，無所說笏也。太廟之中，唯君當事說笏也。○說，本又作稅，同他活反，下及注同。"
                },
                {
                    "paragraph": "小功不說笏，當事免則說之。",
                    "zhushu": "免，悲哀哭踊之時，不在於記事也。小功輕，不當事，可以搢笏也。○免音問，注同。"
                },
                {
                    "paragraph": "旣搢必盥，雖有執於朝，弗有盥矣。",
                    "zhushu": "搢笏，輒盥。爲必執事。○爲，于僞反。"
                },
                {
                    "paragraph": "凡有指畫於君前，用笏造受命於君前，則書於笏。笏畢用也，因飾焉。",
                    "zhushu": "畢，盡也。○畫，呼麥反。造，皇七報反，舊七刀反。"
                },
                {
                    "paragraph": "笏度二尺有六寸，其中愽三寸，其殺六分而去一，",
                    "zhushu": "殺猶杼也。天子杼上終葵首，諸侯不終葵首，大夫士又杼其下，首廣二寸半。○去，起吕反，下注去七則去、去飾同。"
                },
                {
                    "paragraph": "而素帶終辟。大夫素帶，辟垂，士練帶，率下辟。居士錦帶，弟子縞帶，并紐約，用組。",
                    "zhushu": "而素帶終辟。謂諸侯也。諸侯不朱裏，合素爲之，如今衣帶爲之，下天子也。大夫亦如之。率，繂也。士以下皆禪，不合而繂積，如今作幧頭爲之也。辟讀如禆冕之禆。禆，謂以繒采飾其側，人君充之，大夫禆其紐及末，士禆其末而巳。居士，道藝處士也。此自而素帶，乱脫在是耳，宜承朱裏終辟。○帶，音戴。辟，依注爲禆，婢支反，下同，徐又音卑，下緇辟、終辟皆放此。率音律，注及下同。并，必政反。紐，女乆反。組音祖，下戸嫁反。繂音律。幧，七綃反，又七曹反。"
                },
                {
                    "paragraph": "韠，君朱，大夫素，士爵韋。",
                    "zhushu": "此玄端服之韠也。韠之言蔽也。凡韠以韋爲之，必象裳色，則天子諸侯玄端朱裳，大夫素裳，唯士玄裳。黄裳，雜裳也。皮弁服皆素韠。○韠，音必。"
                },
                {
                    "paragraph": "圜殺直。",
                    "zhushu": "目韠制。○圜，音圎。"
                },
                {
                    "paragraph": "天子直，",
                    "zhushu": "四角直，無圜殺。"
                },
                {
                    "paragraph": "公侯前後方，",
                    "zhushu": "殺四角，使之方変於天子也。所殺者，去上下各五寸。"
                },
                {
                    "paragraph": "大夫前方後挫角，",
                    "zhushu": "圜其上角，変於君也。韠以下爲前，以上爲後。○挫，作卧反。"
                },
                {
                    "paragraph": "士前後正。",
                    "zhushu": "士賤，與君同，不嫌也。正，直方之間語也。天子之土則直，諸侯之士則方。"
                },
                {
                    "paragraph": "韠，下廣二尺，上廣一尺，長三尺，其頸五寸，肩革帶博二寸。",
                    "zhushu": "頸五寸，亦謂廣也。頸中央、肩两角，皆上接革帶以繫之。肩與革帶廣同。凡革，繫於革帶。○頸，吉井反，又吉成反。"
                },
                {
                    "paragraph": "大夫大帶四寸。雜帶：君朱緑，大夫玄華，士緇辟二寸，再繚四寸。凡帶，有率，無箴功。",
                    "zhushu": "雜，猶飾也，即上之禆也。君禆帶，上以朱，下以緑，終之。大夫禆垂，外以玄，内以華。華，黄色也。士禆垂之下，外内皆以緇，是謂緇帶。大夫以上以素，皆廣四寸。士以練，廣二寸，再繚之。凡帶，有司之帶也，亦繂之，如士帶矣。无箴功，則不禆之。士虽繂帶，禆亦用箴功。凡帶不禆下土也。此又乱脫在是。冝承紳，韠、結三斉。○繚，音了。箴，音針。下士，崔如字，或户嫁反。"
                },
                {
                    "paragraph": "一命緼韍幽衡，再命赤韍幽衡，三命赤韍葱衡。",
                    "zhushu": "此玄冕，爵弁服之韠，尊𥙊服，異其名耳。韍之言亦蔽也。緼，赤黄之間色，所謂韎也。衡，佩玉之衡也。幽讀爲黝，黒謂之黝，青謂之葱。周礼：公、侯、伯之卿三命，其大夫𠕅命，其士一命。子、男之卿再命，其大夫一命，其士不命。○緼音温。韍音弗。幽讀爲黝，出注，㓜糾反，黒也，下同。韎，莫拜反，又音妹。"
                },
                {
                    "paragraph": "天子素帶朱裏，終辟。",
                    "zhushu": "謂大帶也。"
                },
                {
                    "paragraph": "王后禕衣。夫人揄狄，",
                    "zhushu": "禕，讀如翬。揄，讀如揺。翬、揺皆翟雉名也。刻繒而畫之，著於衣以爲飾，因以爲名也。後丗作字異耳。夫人，三夫人，亦侯伯之夫人也。王者之後，夫人亦禕衣。○禕音翬，許韋反，注及下同。榆音揺，羊消反。尓雅云：伊洛而南，素質，五色皆備成章曰翬。江淮而南，青質，五色皆備成章曰鷂。鷂，音遥，謂刻畫此雉形以爲后夫人服也。翟，直曆反。著，直畧反，又丁畧反。"
                },
                {
                    "paragraph": "○三寸，長齊于帶。紳長制：士三尺，有司二尺有五寸。子游曰：參分帶下，紳居一焉。紳，韠、結三齊。",
                    "zhushu": "三寸，謂約帶紐組之廣也。長斉于帶，与紳斉也。紳，帶之垂者也，言其屈而重也。論語曰：子張書諸紳。有司，府史之屬也。三分帶下而三尺，則帶髙於中也。結，約餘也。此又乱脫在是，宜承約用組。結，或爲衿。○紳，音申，本亦作申，下同。重，直龍反。"
                },
                {
                    "paragraph": "君命屈狄，再命禕衣，一命䄠衣，士禒衣，",
                    "zhushu": "君，女君也。屈，周礼作闕，謂刻繒爲翟，不畫也。此子、男之夫人及其卿、大夫、士之妻命服也。禕，當爲鞠字之誤也。礼，天子、諸侯命其臣，后、夫人亦命其妻以衣服，所謂夫尊於朝，妻榮於室也。子、男之卿再命而妻鞠衣，則鞠衣、䄠衣。禒衣者，諸侯之臣皆分爲三等，其妻以次受此服也。公之臣，孤爲上，卿、大夫次之，土次之，侯、伯、子、男之臣，卿爲上，大夫次之，士次之。禒，或作稅。○屈，音闕，注同。禕，依注音鞠，居六反，又曲六反。䄠，張戰反。禒，吐乱反，注作稅，音同。"
                },
                {
                    "paragraph": "唯丗婦命於奠繭，其他則皆從男子。",
                    "zhushu": "奠，猶献也。凡丗婦巳下，蠶事畢，献繭，乃命之以其服。天子之后、夫人、九嬪及諸侯之夫人，夫在其位，則妻得服其服矣。自君命屈狄至此，亦乱脫在是。冝承夫人揄狄。"
                },
                {
                    "paragraph": "凡侍於君，紳垂足如履，齊頥𩅸垂拱，視下而聽上，視帶以及祫，聽郷任左。",
                    "zhushu": "紳，垂則磬折也。斉裳，下緝也。祫，交領也。○斉，音咨，本又作𪗋，注同。頤，以支反。𩅸，力救反。祫，居業反。郷，許亮反。折，之列反，又市列反，篇末放此。緝，七入反。"
                },
                {
                    "paragraph": "○凡君召以三節，二節以走，一節以趨。",
                    "zhushu": "節，所以明信，輔君命也。使使召臣，急則持二，缓則持一。周礼曰：鎮圭以徴守，其餘未聞也。今漢使者擁莭。○使使，上音史，下色吏反。鎮，珍刃反，徐音珍。守，手又反。漢使，色吏反。"
                },
                {
                    "paragraph": "在官不俟屨，在外不俟車。",
                    "zhushu": "趍，君命也。必有執隨授之者。官，謂朝廷治事処也。○処，昌慮反。"
                },
                {
                    "paragraph": "○士於大夫，不敢拜迎而拜送。",
                    "zhushu": "礼，不敵，始来拜，則土辟也。○辟，音避，下亦辟、辟先、辟德皆同。"
                },
                {
                    "paragraph": "士於尊者先拜，進靣荅之拜則走。",
                    "zhushu": "士往見卿大夫，卿大夫出迎，荅拜，亦辟也。"
                },
                {
                    "paragraph": "士於君所言，大夫没矣，則稱謚若字，名士。與大夫言，名士，字大夫。",
                    "zhushu": "君所，大夫存， 亦名。"
                },
                {
                    "paragraph": "於大夫所，有公諱，無私諱。",
                    "zhushu": "公諱，若言語所辟先君之名。重意：曲礼下：大夫之所，有公諱；又君無所私諱。"
                },
                {
                    "paragraph": "凡𥙊不諱，廟中不諱，",
                    "zhushu": "謂祝嘏之辝中有先君之名者也。凡𥙊，𥙊群臣廟中，上不諱下。○嘏，古雅反。重言：廟中不諱二，一見曲礼上。"
                },
                {
                    "paragraph": "教學臨文不諱。",
                    "zhushu": "爲惑未知者。○爲，于僞反，下爲幼、爲起事同。重言：臨文不諱二，一見曲礼。"
                },
                {
                    "paragraph": "○古之君子必佩玉，",
                    "zhushu": "比德焉。君子，士巳上。"
                },
                {
                    "paragraph": "右徵角，左宫羽，",
                    "zhushu": "玉声所中也。徴、角在右，事也，民也，可以勞。宫、羽在左，君也，物也，冝逸。○徴，張里反，注同。中，丁仲反，下文同。"
                },
                {
                    "paragraph": "趨以采齊，",
                    "zhushu": "路門外之樂莭也。門外謂之趍。斉，當爲楚萕之萕。○趍，七湏反，本又作趣。斉，依注作萕，疾私反。采萕，詩篇名。"
                },
                {
                    "paragraph": "行以肆夏，",
                    "zhushu": "登堂之樂莭。"
                },
                {
                    "paragraph": "周還中規，",
                    "zhushu": "反行也，冝圜。○還，音旋，本亦作旋，下同。圜，音圎。"
                },
                {
                    "paragraph": "折還中矩，",
                    "zhushu": "曲行也，宜方。○折，之設反，重意：仲尼燕居：行中規，還中矩。"
                },
                {
                    "paragraph": "進則揖之，退則揚之，然後玉鏘鳴也。",
                    "zhushu": "揖之，謂小俛，見於前也。揚之，謂小仰，見於後也。鏘，声貌。○鏘，七羊反。見，賢遍反，下同。"
                },
                {
                    "paragraph": "故君子在車則聞鸞和之聲，行則鳴佩玉，是以非辟之心無自入也。",
                    "zhushu": "鵉在衡，和在式。自，由也。○僻，本又作僻，匹亦反，又婢亦反，徐芳益反。重言：非僻之心無自入也，重見。"
                },
                {
                    "paragraph": "君在不佩玉，左結佩，右設佩，",
                    "zhushu": "謂丗子也。出所処而君在焉，則去德佩而設事佩，辟德而示即事也。結其左者，若於事未有能也。結者，結其綬，不使鳴焉。"
                },
                {
                    "paragraph": "居則設佩，",
                    "zhushu": "謂所処而君不在焉。"
                },
                {
                    "paragraph": "朝則結佩，",
                    "zhushu": "朝於君，亦結左。"
                },
                {
                    "paragraph": "齊則綪，結佩而爵韠。",
                    "zhushu": "綪，屈也。結又屈之，思神靈不在事也。爵韠者，斉服玄端。○斉，側皆反，注同。綪，側耕反。"
                },
                {
                    "paragraph": "凡帶必有佩，王唯䘮否。",
                    "zhushu": "䘮，主於哀，去側也。凡，謂天子以至士。"
                },
                {
                    "paragraph": "佩玉有衝牙，",
                    "zhushu": "居中央，以前後觸也。○衝，昌容反。"
                },
                {
                    "paragraph": "君子無故，玉不去身，君子於玉比德焉。",
                    "zhushu": "故謂䘮與灾𤯝。○烖，音灾。𤯝，色耿反。重意：君子無故玉不去身，曲礼下：君無故玉不去身。○君子於王比徳焉，聘義四十八篇：昔者君子比徳於玉焉。"
                },
                {
                    "paragraph": "天子佩白玉而玄組綬，公侯佩山玄玉而朱組綬，大夫佩水蒼玉而純組綬，丗子佩瑜玉而綦組綬，士佩瓀玟而緼組綬，",
                    "zhushu": "玉有山玄、水蒼者，視之文色所似也。綬者，所以貫佩玉，相承受者也。純，當爲緇，古文緇字，或作絲旁才。綦，文雜色也。緼，赤黄。○綬，音受。純，讀爲緇，側其反。瑜，羊朱反。綦，音其。瓀，而兖反，徐又作碝，同。玟，武巾反，字又作砇，同。緼，音温。"
                },
                {
                    "paragraph": "孔子佩象環五寸而綦組綬。",
                    "zhushu": "謙不比徳，亦不事也。象，有文理者也。環，取可循而無窮。"
                },
                {
                    "paragraph": "○童子之節也，緇布衣，錦縁，錦紳并紐，錦束髪，皆朱錦也。",
                    "zhushu": "童子，未冠之称也。冠禮曰：將冠者采衣紒也。○并組，必正反，下女丑反。冠，古乱反，下並同。稱，尺證反。紒，音計。"
                },
                {
                    "paragraph": "肆束及帶，勤者有事則収之，走則擁之。",
                    "zhushu": "肆讀爲肄。肄，餘也。餘束，約紐之餘組也。勤，謂執勞辱之事也。此亦乱脫在是，冝承無箴功。○肆，音肄，以四反。"
                },
                {
                    "paragraph": "童子不裘，不帛，不屨絇，無緦服。聽事不麻，無事則立主人之北靣。見先生，從人而入。",
                    "zhushu": "皆爲㓜少，不備礼也。雖不服緦，猶免，深衣無麻，往給事也。裘帛温，傷牡氣也。絇屨，頭飾也。○絇，其俱反。見，賢遍反。少，詩照反，下少儀同。免，音問。"
                },
                {
                    "paragraph": "○侍食於先生，異爵者後𥙊先飯。",
                    "zhushu": "謙也。○飯，扶晚反。重意：曲禮上：侍坐於先生。"
                },
                {
                    "paragraph": "客𥙊，主人辭曰：不足𥙊也。",
                    "zhushu": "𥙊者，盛主人之饌也。"
                },
                {
                    "paragraph": "客飱，主人辭以䟽。",
                    "zhushu": "飱者，美主人之食也。䟽之言麤也。○飱，音孫，注及下同。"
                },
                {
                    "paragraph": "主人自置其醬，則客自徹之。",
                    "zhushu": "敬主人也。徹，奠于序端。"
                },
                {
                    "paragraph": "一室之人，非賔客，一人徹，",
                    "zhushu": "同事合居者也。賔客則各徹其饌也。"
                },
                {
                    "paragraph": "壹食之人，一人徹。",
                    "zhushu": "壹，猶聚也，爲赴事聚食也。"
                },
                {
                    "paragraph": "凡燕食，婦人不徹。",
                    "zhushu": "婦人質，不備禮。"
                },
                {
                    "paragraph": "○食棗桃李，弗致于核。",
                    "zhushu": "恭也。○核，行隔反。"
                },
                {
                    "paragraph": "𤓰𥙊上環，食中，弃所操。",
                    "zhushu": "上環，頭忖也。○操，七刀反。忖，本又作刌，寸本反，徐子本反。"
                },
                {
                    "paragraph": "凡食果實者，後君子，",
                    "zhushu": "隂陽所成，非人事也。○後，胡豆反。"
                },
                {
                    "paragraph": "火孰者，先君子。",
                    "zhushu": "備火齊不得也。○先，悉薦反。齊，才細反。"
                },
                {
                    "paragraph": "有慶，非君賜不賀。",
                    "zhushu": "唯君賜爲榮也。"
                },
                {
                    "paragraph": "有憂者，",
                    "zhushu": "此下絶亡，非其句也。"
                },
                {
                    "paragraph": "勤者，有事則収之，走則擁之。",
                    "zhushu": "此𥙷脫重。○脫，音奪。重，直龍反，又直用反。"
                },
                {
                    "paragraph": "孔子食於季氏，不辭，不食肉而飱。",
                    "zhushu": "以其待已及饌，非禮也。"
                },
                {
                    "paragraph": "君賜車馬，乗以拜賜；衣服，服以拜",
                    "zhushu": "敬君惠也。"
                },
                {
                    "paragraph": "賜。君未有命，弗敢即乗服也。",
                    "zhushu": "謂卿大夫受賜於天子者，㱕必致於其君，君有命，乃服之。"
                },
                {
                    "paragraph": "君賜，稽首，據掌，致諸地。",
                    "zhushu": "致首於地，據掌以左手，覆案右手也。○覆，芳服反。"
                },
                {
                    "paragraph": "酒肉之賜，弗再拜。",
                    "zhushu": "輕也。受重賜者，拜受。又拜於其室也。"
                },
                {
                    "paragraph": "凡賜，君子與小人不同日。",
                    "zhushu": "慎於尊卑。○慎，一本作順。"
                },
                {
                    "paragraph": "○凡獻於君，大夫使宰，士親，皆再拜稽首送之。",
                    "zhushu": "敬也。"
                },
                {
                    "paragraph": "膳於君，有葷桃茢。於大夫去茢，於士去葷，皆造於膳宰。",
                    "zhushu": "膳，美食也。葷、桃、茢，辟凶邪也。大夫用葷、桃，土桃而巳。葷，薑及辛菜也。茢，菼帚也。造於膳宰，旣致命而授之。○葷，或作焄，許云反，注焄同。茢音列，又音例。去，起吕反，下同。造，七報反，注同。辟，必亦反。邪，似嗟反。菼，吐敢反，郭璞云：烏蓲也，取其苗爲帚。帚，本或作箒，之手反。"
                },
                {
                    "paragraph": "大夫不親拜，爲君之荅巳也。",
                    "zhushu": "不敢變動至尊。○爲，于僞反，下注爲其同。"
                },
                {
                    "paragraph": "大夫拜賜而退，士待諾而退，又拜，弗荅拜。",
                    "zhushu": "小臣受大夫之拜，復以入告。大夫拜，便辟也。○復，扶又反，下不復同。辟音避，下辟尊者同。"
                },
                {
                    "paragraph": "大夫親賜士，士拜受，又拜於其室。衣服弗服以拜。",
                    "zhushu": "異於君惠也。拜受，又就拜於其家，是所謂再拜也。"
                },
                {
                    "paragraph": "敵者不在，拜於其室。",
                    "zhushu": "謂來賜時不見也。見則不復往也。○敵，本又作適，音狄。"
                },
                {
                    "paragraph": "凢於尊者，有獻而弗敢以聞。",
                    "zhushu": "此謂献辝也。少儀曰：君將適他，臣若致金玉貨貝於君，則曰致馬資於有司。是其𩔖也。"
                },
                {
                    "paragraph": "士於大夫不承賀，下大夫於上大夫承賀。",
                    "zhushu": "承，受也。士有慶事，不聽大夫親來賀巳，不敢變動尊也。○聽，天丁反。"
                },
                {
                    "paragraph": "親在行禮，於人稱父，人或賜之，則稱父拜之。",
                    "zhushu": "事統於尊。"
                },
                {
                    "paragraph": "○禮不盛，服不充，",
                    "zhushu": "禮盛者服充。大事不崇曲敬。"
                },
                {
                    "paragraph": "故大裘不禓，乗路車不式。",
                    "zhushu": "謂𥙊天也。周禮：王祀昊天上帝，則服大裘而冕，乗玉路。或曰：乗兵車不式。"
                },
                {
                    "paragraph": "○父命呼，唯而不諾，手執業則投之，食在口則吐之，走而不趨。",
                    "zhushu": "至敬。○唯，于癸反，徐以水反。○重意：曲礼上：父召無諾。"
                },
                {
                    "paragraph": "親老，出不易方，復不過時。",
                    "zhushu": "不可以□父母也。易方，爲其不信已所処也。復，反也。"
                },
                {
                    "paragraph": "親癠，色容不盛，此孝子之䟽節也。",
                    "zhushu": "言非至孝也。齊，病也。王季有疾，文王色憂，行不能正履。○癠，才細反。"
                },
                {
                    "paragraph": "父没而不能讀父之書，手澤存焉爾。母没而杯圈不能飲焉，口澤之氣存焉爾",
                    "zhushu": "。孝子見親之器物，哀惻不忍用也。圈，屈木所為，謂巵匜之属。○圈，起權反，注同。巵音支。匜，以攴反。"
                },
                {
                    "paragraph": "○君入門，介拂闑。大夫中棖與闑之間，士介拂棖。",
                    "zhushu": "此謂兩君相見也。棖，門楔也。君入必中門，上介夾闑，大夫介、士介鴈行於後，示不相㳂也。君若迎聘客，擯者亦然。○介音界，下及注同。闑，魚列反，門橛也。棖，直衡反，門楔也，謂兩傍木。楔，徐古八反，皇先結反。行，户剛反。㳂，恱宣反。"
                },
                {
                    "paragraph": "○賔入不中門，不履閾。",
                    "zhushu": "辟尊者所從也。此謂聘客也。閾，門限。○閾音域，又况域反。重意：不中門，曲礼上：立不中門。○不履閾，曲礼上：不踐閾。"
                },
                {
                    "paragraph": "公事自闑西，",
                    "zhushu": "聘享也。"
                },
                {
                    "paragraph": "私事自闑東。",
                    "zhushu": "覿靣也。"
                },
                {
                    "paragraph": "○君與尸行接武，",
                    "zhushu": "尊者尚徐蹈半迹。○蹈，徒報反。重意：曲礼上：堂上接武。"
                },
                {
                    "paragraph": "大夫繼武，",
                    "zhushu": "迹相及也。"
                },
                {
                    "paragraph": "士中武，",
                    "zhushu": "迹間容迹。"
                },
                {
                    "paragraph": "徐趨皆用是。",
                    "zhushu": "君、大夫、士之徐行也，皆如与尺行之莭也。"
                },
                {
                    "paragraph": "疾趨則欲發，而手足母移。",
                    "zhushu": "疾趍，謂直行也。䟽数自若。發，謂起屦也。移之，言靡匜也。母移，欲其直且正。欲，或爲数。○母移，上音無，下如字。数，色角反，下同。匜，羊尓反。"
                },
                {
                    "paragraph": "圈豚行，不舉足，齊如流，",
                    "zhushu": "圈，轉也。豚之言若有所循，不㪯足曳踵，則衣之斉如水之流矣。孔子執圭則然，此徐趍也。○圈，㪯逺反，又去阮反，注同。腞，本又作豚，大本反，徐徒困反，注同。斉，如字，音咨，本又作𪗋，同。踵，章勇反。○重言：行不㪯足三，一見曲礼下。"
                },
                {
                    "paragraph": "席上亦然。",
                    "zhushu": "尊処，亦尚徐也。○処，尺慮反。"
                },
                {
                    "paragraph": "端行，頥𩅸如矢。弁行，剡剡起屨，",
                    "zhushu": "此疾趍也。端，直也。頥，或爲䨨也。○頥𩅸，上音夷，下力救反。弁，皮彦反，急也。剡，以漸反，字林因冉反。䨨，音夷，徐音追。"
                },
                {
                    "paragraph": "執龜玉，舉前曵踵，蹜蹜如也。",
                    "zhushu": "著徐趍之亊。○宿宿，色六反，本或作蹜，同。重意：曲礼下：車輪曳踵。"
                },
                {
                    "paragraph": "○凡行，容愓愓，",
                    "zhushu": "愓惕，直疾貌也。凡行，謂道路也。○愓，音傷，又音陽，直而疾也。"
                },
                {
                    "paragraph": "廟中齊齊，",
                    "zhushu": "恭慤貌也。○斉，才𠔃反。賀，在啓反。"
                },
                {
                    "paragraph": "朝廷濟濟翔翔。",
                    "zhushu": "莊敬貌也。○済，徐子礼反，有威儀也。翔，本又作洋，音詳。重意：少儀：朝廷之儀，済済翔翔。"
                },
                {
                    "paragraph": "○君子之容舒遲，見所尊者齊遫，",
                    "zhushu": "謙，慤貌也。遫，猶蹙蹙也。○斉遫，音咨，又側皆反，下音速。蹙，子六反。"
                },
                {
                    "paragraph": "足容重，",
                    "zhushu": "㪯，欲遲也。"
                },
                {
                    "paragraph": "手容恭，",
                    "zhushu": "髙且正也。"
                },
                {
                    "paragraph": "目容端，",
                    "zhushu": "不睇視也。○睇，大計反。"
                },
                {
                    "paragraph": "口容止，",
                    "zhushu": "不妄動也。"
                },
                {
                    "paragraph": "聲容静，",
                    "zhushu": "不噦，欬也。○噦，於厥反。欬，若大反。"
                },
                {
                    "paragraph": "頭容直，",
                    "zhushu": "不傾顧也。"
                },
                {
                    "paragraph": "氣容肅，",
                    "zhushu": "似不息也。"
                },
                {
                    "paragraph": "立容德，",
                    "zhushu": "如有予也。○德，如字，得也，徐音置。"
                },
                {
                    "paragraph": "色容莊，",
                    "zhushu": "勃如戰色。"
                },
                {
                    "paragraph": "坐如尸，",
                    "zhushu": "尸居神位，敬慎也。○重言：二，一見曲礼上。"
                },
                {
                    "paragraph": "燕居告温温。",
                    "zhushu": "告謂，教使也。詩云：温温恭人。"
                },
                {
                    "paragraph": "○凡𥙊，容貌顔色如見所𥙊者。",
                    "zhushu": "如覩其人在此。○如覩，丁古反。"
                },
                {
                    "paragraph": "○䘮容纍纍，",
                    "zhushu": "羸，憊貌也。○纍，良追反。羸，力皮反。憊，皮拜反。"
                },
                {
                    "paragraph": "色容顚顚，",
                    "zhushu": "憂思貌也。○顛，字又作㒹，音田，又丁年反。思，息嗣反。"
                },
                {
                    "paragraph": "視容瞿瞿梅梅，",
                    "zhushu": "不審貌也。○視容，又作目容。瞿，紀具反，又紀力反。"
                },
                {
                    "paragraph": "言容繭繭。",
                    "zhushu": "声氣微也。繭，古典反。"
                },
                {
                    "paragraph": "○戎容曁曁，",
                    "zhushu": "果毅貌也。○曁，其記反。"
                },
                {
                    "paragraph": "言容詻詻，",
                    "zhushu": "教令嚴也。○詻，五格反。"
                },
                {
                    "paragraph": "色容厲肅，",
                    "zhushu": "儀，形貌也。"
                },
                {
                    "paragraph": "視容清明。",
                    "zhushu": "察於事也。○視如字，徐市志反。"
                },
                {
                    "paragraph": "立容辨卑，母讇，",
                    "zhushu": "辨，讀爲貶，自貶卑，謂磬折也。讇，爲傾身以有下也。○辨，讀爲貶，彼撿反，字林貶，音方犯反。讇音謟，舊又音鹽，注同。下，户嫁反。"
                },
                {
                    "paragraph": "頭頸必中，",
                    "zhushu": "頭容直。"
                },
                {
                    "paragraph": "山立，",
                    "zhushu": "不揺，動也。"
                },
                {
                    "paragraph": "時行，",
                    "zhushu": "時而後行也。詩云：威儀孔時。"
                },
                {
                    "paragraph": "盛氣，顚實，揚休，",
                    "zhushu": "顛，讀爲闐，揚，讀爲陽，声之誤也。盛身中之氣，使之闐蒲，其息若陽氣之休物也。○㒹，依注讀爲闐，音田。"
                },
                {
                    "paragraph": "玉色。",
                    "zhushu": "色不変也。"
                },
                {
                    "paragraph": "○凡自稱，天子，曰予一人，",
                    "zhushu": "謙自别於人而巳。○别，彼列反，又如字。重言：曰予一人二，一見曲礼下。"
                },
                {
                    "paragraph": "伯，曰天子之力臣。",
                    "zhushu": "伯，上公九命分陜者。○陜，失冉反。"
                },
                {
                    "paragraph": "諸侯之於天子，曰某土之守臣某；其在邊邑，曰某屏之臣某；其於敵以下，曰寡人。小國之君曰孤，擯者亦曰孤。",
                    "zhushu": "邊邑，謂九州之外。大囯之君，自稱曰寡人，擯者曰寡君。○守，手又反。"
                },
                {
                    "paragraph": "上大夫曰下臣，擯者曰寡君之老。下大夫自名，擯者曰寡大夫。丗子自名，擯者曰寡君之適。",
                    "zhushu": "擯者之辝主，謂見於他囯君。下大夫自名於他國君，日外臣某。○適，丁曆反。見，賢遍反。"
                },
                {
                    "paragraph": "公子曰臣孽。",
                    "zhushu": "孽，當爲枿，声之誤。○孽，音枿，五葛反，徐五列反。"
                },
                {
                    "paragraph": "士曰傳遽之臣。於大夫曰外私。",
                    "zhushu": "傳遽，以車馬給使者也。士臣於大夫者日私人。○傳，陟恋反，注同。遽，其庶反。"
                },
                {
                    "paragraph": "大夫私事使，私人擯則稱名，",
                    "zhushu": "私事使，謂以君命私行，非聘也。若魯成公時，晋侯使韓穿來言汶陽之田，㱕之于斉之𩔖。○使，色吏反，注同。"
                },
                {
                    "paragraph": "公士擯，則曰寡大夫，寡君之老。大夫有所往，必與公士爲賔也。",
                    "zhushu": "謂聘也。大聘使上大夫，小聘使下大夫。公士爲賔，謂作介也，往，之也。○賔，必刄反，注同。"
                }
            ]
        },
        {
            "name": "明堂位第十四",
            "paragraphs": [
                {
                    "paragraph": "明堂位第十四",
                    "zhushu": "○陸日鄭云：以其記諸侯朝周公於明堂所陳列之位。",
                    "type": 1
                },
                {
                    "paragraph": "昔者：周公朝諸侯于明堂之位，",
                    "zhushu": "周公攝王位，以明堂之礼儀朝諸侯也。不於宗廟，辟王也。○朝，直遥反，注及下皆同。辟王，音避，一本作辟正王。"
                },
                {
                    "paragraph": "天子負斧依，南郷而立；",
                    "zhushu": "天子，周公也。負之言背也。斧依，爲斧文屏風於户牖之間，周公於前立焉。○斧，音甫。依，本又作扆，同於豈反，注同。郷，許亮反。偕，本又作背，音倍。屏，並經反。牖，音酉，重意：曲礼下：天子當位而立。"
                },
                {
                    "paragraph": "三公中階之前，北靣東上；諸侯之位，阼階之東，西靣北上；諸侯之國，西階之西，東靣北上；諸子之國，門東，北靣東上；諸男之國，門西，北靣東上；九夷之國，東門之外，西靣北上；八蠻之國，南門之外，北靣東上；六戎之國，西門之外，東靣南上；五狄之國，北門之外，南靣東上；九采之國，應門之外，北靣東上。四塞，丗告至。此周公明堂之位也。",
                    "zhushu": "朝之礼不於此，周公權用之也。朝位之上，上近主，位尊也。九采，九州之牧，典貢聀者也。正門謂之應門。二伯帥諸侯而入，牧居外而紏察之也。四塞，謂夷服、鎮服、蕃服，在四方爲蔽塞者。新君即位則乃朝。周礼：侯服，𡻕一見；旬服二，嵗一見。男服三，嵗一見； 采服四，𡻕一見。衛服五，𡻕一見；要服六，嵗一見。九州之外，謂之蕃囯，丗一見。○采，七在反。塞，先代反，注同，又先則反。此周公明堂之位也。本或无周公之字。近，附近之近。藩，本又作蕃，方元反，下同。壹見，壹又作一，下賢遍反，下同。要，一遥反。"
                },
                {
                    "paragraph": "○明堂也者，明諸侯之尊卑也。",
                    "zhushu": "朝於此，所以正儀辨等也。"
                },
                {
                    "paragraph": "昔殷紂亂天下，脯鬼侯以饗諸侯，",
                    "zhushu": "以人肉爲薦羞，惡之甚也。○紂，直九反。"
                },
                {
                    "paragraph": "是以周公相武王以伐紂。武王崩，成王㓜弱，周公踐天子之位以治天下，六年，朝諸侯於明堂，制禮作樂，頒度量，而天下大服。",
                    "zhushu": "踐。猶履也。頒，讀爲班。度，謂文尺髙卑廣㣣也。量，謂豆、區、斗、斛、筐、筥所容受。○相，息亮反。頌，音班。量，徐音亮，注同。區，烏侯反。筐，音匡。筥，純吕反。重意：成王㓜弱，周公踐天子之位以治天下。文王丗子八：成王㓜，不能涖阼，周公相，踐祚而洽。"
                },
                {
                    "paragraph": "七年，致政於成王。成王以周公爲有勲勞於天下，",
                    "zhushu": "致政，以王事㱕授之。王功曰勲，事功日勞。"
                },
                {
                    "paragraph": "是以封周公於曲阜，地方七百里，革車千乗，",
                    "zhushu": "曲阜，魯地。上公之封，地方五百里，加鲁以四等之附庸，方百里者二十四井，五五二十五，積四十九，開方之，得七百里。革車，兵車也。兵車千乗，成囯之賦也。詩鲁頌曰：王謂叔父，建尔元子，俾侯于鲁。大啓尔宇，爲周室輔。乃命鲁公，俾侯于東，錫之山川，土田附庸。又曰：公車千乗，朱英緑縢。○乗，䋲證反，注同。卑，必尔反，本又作俾，下同。縢，大登反。"
                },
                {
                    "paragraph": "命魯公丗丗祀周公以天子之禮樂。",
                    "zhushu": "同之於周，尊之也。鲁公，謂伯禽。"
                },
                {
                    "paragraph": "是以魯君孟春乗大路，載弧韣，旂十有二旒，日月之章，祀帝于郊，配以后稷，天子之禮也。",
                    "zhushu": "孟春，建子之月，鲁之始郊，日以至。大路，殷之𥙊天車也。弧，旌旗所以張幅也，其衣曰䪅。天子之旌旗畫日月。帝，謂蒼帝，靈威仰也。昊天上帝，魯不𥙊。○載，音戴。弧，音胡。韣，音獨，弓衣也。旂，其依反，本又作旗，音其。旒，本又作斿，力求反，重意：旂十有二旒二，一見郊特牲。日月之章，郊特牲：龍章而設日月。"
                },
                {
                    "paragraph": "○季夏六月，以禘禮祀周公於大廟，牲用白牡，尊用犧象山罍，鬰尊用黄目。灌用玉瓉大圭，薦用玉豆雕篹，爵用玉琖仍雕，加以璧散、璧角，爼用梡嶡；升歌清廟，下管象，朱干玉戚，冕而舞大武；皮弁素積，禓而舞大夏。昧，東夷之樂也；任，南蠻之樂也。納夷蠻之樂於大廟，言廣魯於天下也。",
                    "zhushu": "季夏，建巳之月也。禘，大𥙊也。周公日大廟，鲁公曰丗室。羣公称宫。白牡，殷牲也。尊，酒器也。犧尊，以沙羽爲畫飾，象骨飾之。欎，鬯之器也。黄，彛也。灌酌欎尊以献也。瓉，形如槃，容五升，以大圭爲柄，是謂圭瓉。篹，籩属也，以竹爲之，雕刻飾其直者也。爵，君所進於尸也。仍，因也，因爵之形爲之飾也。加，加爵也。散角，皆以璧飾其口也。梡，始有四足也。嶡爲之距。清廟，周頌也。象，謂周頌武也。以管播之。朱干，赤大盾也。戚，斧也。冕，冠名也。諸公之服，自衮冕而下，如王之服也。大武，周舞也。大夏，夏舞也。周礼：昧師掌教昧樂。詩曰：以雅以南，以籥不僣。廣，大也。○季夏，户嫁反，注及下季夏、夏𥘉皆同。禘，大計反。大廟，音㤗，後大廟皆同。犧象，素何反，注下皆同。罍，音雷。灌，古亂反。瓉，才旦反，圭瓉也。彫，本亦作雕。篹，息緩反，又祖管反。琖，側眼反，夏爵名，用玉飾之。散，先旦反，注同。梡，苦管反，虞爼名。嶡，居衛反，又作厥，音同，夏爼名。禓，星暦反。昧，音妺。任，而林反，或而鴆反。沙，素何反。彛音夷。直如字，柄也。盾，字又作揗，常凖反，又音允。卷，本又作衮，同，音古本反，下文同。僣，七尋反，又則念反。○重言：升歌清廟，下管象，朱干玉戚，冕而舞大武二，一見𥙊義二十五篇，第二句作下而象管，第四句作以舞大武。又仲尼燕居有上二句。郊特牲云：朱干設錫，冕而舞大武。○皮弁素積，郊特牲：三王皮弁素積。𥙊義：君皮弁素積。"
                },
                {
                    "paragraph": "○君卷冕立于阼，夫人副禕立于房中。君肉𥘵迎牲于門，夫人薦豆籩，卿大夫贊君，命婦贊夫人，各揚其職，百官廢職，服大刑，而天下大服。",
                    "zhushu": "副，首飾也，今之歩揺是也。詩云：副笄六珈。周礼：追師掌王后之首服，爲副禕，王后之上服，唯魯及王者之後夫人服之。諸侯夫人則自揄翟而下。賛，佐也。命婦，於内則丗婦也，於外則大夫之妻也。𥙊祀，丗婦以下佐夫人。掦，㪯也。大刑，重罪也。天下大服，知周公之徳冝饗此也。○禕音輝，注同。𥘵音誕。揺，本又作繇，同以昭反。珈音加。追，丁回反。揄，羊昭反。重言：君卷冕立于阼，夫人副禕立于房中二，一見𥙊統篇，卷冕作純冕，純音緇，房中作東房。○夫人薦豆籩，𥙊統：夫人薦豆。"
                },
                {
                    "paragraph": "○是故夏礿、秋甞、冬烝、春社，秋省，而遂大蜡，天子之𥙊也。",
                    "zhushu": "不言春祠，魯在東方，主東巡守，以春，或闕之。省，讀爲狝。狝，秋田名也。春田𥙊社，秋田祀祊，大蜡，𡻕十二月索鬼神而𥙊之。○礿音藥。省，讀爲狝，仙淺反。蜡，仕嫁反。守，手又反。祊音方，又作方。索，所白反。"
                },
                {
                    "paragraph": "○大廟，天子明堂。庫門，天子皐門。雉門，天子應門。",
                    "zhushu": "言廟及門如天子之制也。天子五門：皐、庫、雉、應、路。鲁有庫、雉、路，則諸侯三門与？皐之言髙也。詩云：乃立皐門，皐門有伉。乃立應門，應門將將。○与，音餘。伉，若浪反。將將，七良反。"
                },
                {
                    "paragraph": "○振木鐸於朝，天子之政也。",
                    "zhushu": "天子將發号令，必以木鐸警衆。○鐸，大各反。警，京領反。"
                },
                {
                    "paragraph": "○山節，藻梲，復廟，重檐，刮楹，逹郷，反玷，岀尊，崇坫，康圭，䟽屏，天子之廟飾也。",
                    "zhushu": "山節，刻欂盧爲山也。藻梲，畫侏儒柱爲藻文也。復廟，重屋也。重檐，重承璧材也。刮，刮摩也。郷，牖属，謂夾户䆫也。毎室八䆫爲四逹。反坫，反爵之坫也。岀尊，當尊南也。唯两君爲好。旣献，反爵於其上。礼，君尊于两楹之間。崇，髙也。康，讀爲亢龍之亢，又爲髙坫，亢所受圭，奠干上焉。屏謂之樹，今桴思也。刻之爲雲氣蠱獸，如今闕上爲之矣。○藻，本又作繰，音早。梲，專悅反。復音福，注同。重，直龍反，注同。檐，以占反。刮，古八反。郷，許亮反，注同。坫，丁念反，康音抗，苦浪反。欂音愽，又皮麥反，一音旁各反，徐又薄歴反，字林平碧反。盧如字，本又作攎，音同。侏音朱。劘，莫何反。爲好，呼報反。桴思，音浮。重言：山節藻梲，礼器、雜記下各一。"
                },
                {
                    "paragraph": "○鸞車，有虞氏之路也。鉤車，夏后氏之路也。大路，殷路也。乗路，周路也。",
                    "zhushu": "鵉，有鵉和也。鉤，有曲輿者也。大路，木路也。乗路，玉路也。漢𥙊天乗殷之路也，今謂之桑根車也。春秋傳曰：大路素鵉。或爲栾也。○鉤，古侯反。乗，徐食證反，注同。栾，力丸反。"
                },
                {
                    "paragraph": "○有虞氏之旂，夏后氏之綏，殷之大白，周之大赤。",
                    "zhushu": "四者，旌旗之属也。綏，當爲緌，讀如冠㽔之㽔。有虞氏當言緌，夏后氏當言旂，此盖錯誤也。緌，謂注旄牛尾於杠首，所謂大麾。書云：武王左杖黄鉞，右秉白旄以麾。周礼王建大旂以賔，建大赤以朝，建大白以即戎，建大麾以田也。○綏，依注爲緌，耳佳反。注，之樹反。旄音毛。杠音江。麾，毀皮反。左仗，直亮反。𨱆音越。"
                },
                {
                    "paragraph": "○夏后氏駱馬，黒鬣；殷人白馬，黒首；周人黃馬，蕃鬣。",
                    "zhushu": ""
                },
                {
                    "paragraph": "○夏后氏牲尚黒，殷白牡，周騂剛。",
                    "zhushu": "順正色也。白馬黒鬣曰駱。殷黒首，爲純白，凶也。騂剛，赤色。○駱音洛。鬣，力輒反。蕃鬣，字又作畨，音煩，郭璞云：两被髮。騂，息營反，又呼營反。正音征，又如字。爲，于僞反。"
                },
                {
                    "paragraph": "○泰，有虞氏之尊也。山罍，夏后氏之尊也。著，殷尊也。犧象，周尊也。",
                    "zhushu": "泰用瓦。著，著地无足。○大音泰，本亦作泰。著，直畧反，注同。"
                },
                {
                    "paragraph": "○爵，夏后氏以琖，殷以斝，周以爵。",
                    "zhushu": "斝，畫禾榢也。詩曰：洗爵奠斝。○斝音嫁，又古雅反，注同。"
                },
                {
                    "paragraph": "灌尊，夏后氏以雞夷，殷以斝，周以黃目。",
                    "zhushu": ""
                },
                {
                    "paragraph": "○其勺，夏后氏以龍勺，殷以䟽勺，周以蒲勺。",
                    "zhushu": "夷，讀爲彛。周礼：春祠夏禴，祼用雞彛、鳥彛。秋甞、冬烝，祼用斝彛。黄彛。龍，龍頭也。䟽，通刻其頭。蒲，合蒲如鳬頭也。○勺，而灼反，下同。禴，音樂。祼，古乱反。重意：周以黄目，郊特牲：黄目，欎氣之上尊也。"
                },
                {
                    "paragraph": "○土鼔，簣桴，葦籥，伊𦒿氏之樂也。",
                    "zhushu": "簣，當爲由，声之誤也。籥，如笛，三孔。伊𦒿氏，古天子有天下之號也。今有姓伊𦒿氏者。○簣，讀爲由，苦對反。桴，音浮。葦，于鬼反。籥，音薬。蕢，其位反，又苦恠反。笛，本又作遂，音狄。重意：士鼔蕢桴，礼運第九：蕢桴而士鼔。"
                },
                {
                    "paragraph": "拊搏，玉磬，揩擊，大琴，大瑟，中琴，小瑟，四代之樂器也",
                    "zhushu": "。拊搏，以韋爲之，充之以穅，形如小鼔。楷擊，謂柷敔，皆所以節樂者也。四代，虞、夏、殷、周也。○拊，芳甫反。搏，音博。措，居八反，注同。大琴，徐本作瑟。穅，音康。柷，昌六反。敔，魚吕反，本又作圉。"
                },
                {
                    "paragraph": "○魯公之廟，文丗室也。武公之廟，武丗室也。",
                    "zhushu": "此二廟，象周有文王、武王之廟也。丗室者，不毀之名也。鲁公，伯禽也。武公，伯禽之玄孫也，名敖。"
                },
                {
                    "paragraph": "○米廪，有虞氏之庠也。序，夏后氏之序也。瞽宗，殷學也。頖宫，周學也。",
                    "zhushu": "庠、序，亦斈也。庠之言詳也，於以考礼詳事也。曽謂之米廪，虞帝上孝，今藏粢盛之委焉。序，次序王事也。瞽宗，樂師瞽矇之所宗也。古者有道徳者使教焉，死則以爲樂祖，於此𥙊之。頖之言班也，於以班政教也。○廪，力甚反。頖，音判。委，干僞反，又作積，丁賜反。矇，音蒙。"
                },
                {
                    "paragraph": "○崇鼎、貫鼎、大璜、封父龜，天子之器也。",
                    "zhushu": "崇、貫、封父，皆囯名。文王伐崇，古者伐囯，迁其重器，以分同姓。大璜，夏后氏之璜。春秋傳曰：分鲁公以夏后氏之璜。○貫，古喚反。璜，音黄。父，音甫，注同。分鲁，扶問反。"
                },
                {
                    "paragraph": "越𣗥、大弓，天子之戎器也。",
                    "zhushu": "越，囯名也。𣗥，㦸也。春秋傳曰：子都拔𣗥。"
                },
                {
                    "paragraph": "○夏后氏之鼔足，殷楹鼓，周縣鼔。",
                    "zhushu": "足，謂四足也。楹，謂之柱，貫中上岀也。縣，縣之簨虡也。殷頌曰：植我鼗鼔。周頌曰：應朄縣鼔。○縣，音玄，注及下注同。簨，本作筍，恤尹反。虡，音巨。植，市力反，又音置，徐音徒吏反，又徒力反。鼗，音桃。應，應對之應。朄，音㣧。"
                },
                {
                    "paragraph": "○垂之和鐘，叔之離磬，女蝸之笙簧。",
                    "zhushu": "垂，堯之共工也。女媧、三皇承宓羲者。叔，未聞也。和、離，謂次序其声縣也。笙簧，笙中之簧也。丗，本作曰，垂作鍾，无句作磬，女蝸作笙簧。○鐘，章凶反，說文作鍾，以此鍾爲酒器，字林之用反。媧，徐古蛙反，又古華反。共，音㳟。宓，音密，本又作虙，音伏。戯，音羲。句，其俱反，字又作劬。"
                },
                {
                    "paragraph": "○夏后氏之龍簨虡，殷之崇牙，周之璧翣。",
                    "zhushu": "簨虡，所以縣鐘磬也。横曰簨，飾之以鱗属。植曰虡，飾之以臝属、羽属。簨以大版爲之，謂之業。殷又於龍上刻畫之爲重牙，以挂縣紘也。周又畫繒爲翣，戴以璧，垂五采羽於其下，樹於簨之角上，飾弥多也。周頌曰：設業設虡，崇牙樹羽。○翣，所甲反，又作菨。植，市力反，徐徒力反。臝，力果反。重，直龍反。掛，音掛。絃，徐音宏。載以，音戴。重言：殷之崇牙，周之璧翣二，下文一。"
                },
                {
                    "paragraph": "○有虞之兩敦，夏后氏之四璉，殷之六瑚，周之八簋。",
                    "zhushu": "皆黍稷器，制之異同，未聞。○敦，音對，又都雷反。連，本又作璉，同力展反。瑚，音胡。簋，音軌。"
                },
                {
                    "paragraph": "○爼，有虞氏以梡，夏后氏以嶡，殷以椇，周以房爼。",
                    "zhushu": "梡，断木爲四足而巳。嶡之言蹷也，謂中足爲横距之象，周礼謂之距。椇之言枳椇也，謂曲橈之也。房，謂足下跗也，上下两間，有似於堂房。鲁頌曰：籩豆大房。○椇，俱甫反。断，丁乱反，又丁管反。蹷，俱衛反。横，古矌反，又音光，又華盲反。枳，吉氏反。橈，音擾。跗，方于反。"
                },
                {
                    "paragraph": "○夏后氏以楬豆，殷玉豆，周獻豆。",
                    "zhushu": "楬，无異物之飾也。献，䟽刻之。斉人謂无髮爲秃楬。○楬，徐苦瞎反，注同，又苦八反。献，素何反。秃，土木反。"
                },
                {
                    "paragraph": "○有虞氏服韍，夏后氏山，殷火，周龍章。",
                    "zhushu": "韍，冕服之韠也。舜始作之，以尊𥙊服。禹、湯至周，増以畫文，後王弥飾也。山，取其仁可仰也。火，取其明也。龍，取其変化也。天子備焉，諸侯火而下，卿大夫山，士韎韋而巳。韍，或作黻。○黻，音弗。韎，莫拜反。"
                },
                {
                    "paragraph": "○有虞氏𥙊首，夏后氏𥙊心，殷𥙊肝，周𥙊肺。",
                    "zhushu": "氣主盛也。"
                },
                {
                    "paragraph": "○夏后氏尚明水，殷尚醴，周尚酒。",
                    "zhushu": "此皆其時之用耳，言尚，非。"
                },
                {
                    "paragraph": "○有虞氏官五十，夏后氏官百，殷二百，周三百。",
                    "zhushu": "周之六卿，其属各六十，則周三百六十官也。此云三百者，記時冬官亡矣。昏義曰：天子立六官，三公、九卿、二十七大夫、八十一元士，凡百二十。盖謂夏時也。以夏、周推前後之差，有虞氏官冝六十，夏后氏冝百二十，殷冝二百四十，不得如此記也。"
                },
                {
                    "paragraph": "有虞氏之綏，夏后氏之綢練，殷之崇牙，周之璧翣。",
                    "zhushu": "綏，亦旌旗之緌也。夏綢其杠，以練爲之旒。殷又刻繒爲重牙，以飾其側，亦飾弥多也。湯以武受命，恒以牙爲飾也。此旌旗及翣，皆䘮葬之飾。周礼大䘮葬，巾車執盖，從車持旌，御僕持翣。旌從遣車，翣夾柩路左右前後。天子八翣，皆戴璧垂羽。諸侯六翣，皆戴圭。大夫四翣，土二翣，皆戴緌。孔子之䘮，公西赤爲志，亦用此焉。尔雅說旌旗曰：素錦綢杠，纁白縿，素升龍於縿，練旒九。○綏，耳佳反，注並同。綢，吐趯反，注同，徐音籌。從，才用反，下同。遣，弃戰反。夾，古洽反。柩，其乆反。重，字又作纁，香云反。縿，所衘反。重意：夏后至璧翣，檀弓上：飾棺置翣，設崇，殷也。綢練，夏也。"
                },
                {
                    "paragraph": "凡四代之服、器、官，魯兼用之。是故魯，王禮也，天下傳之乆矣。君臣未嘗相弑也，禮樂、刑法、政俗未嘗相變也，天下以爲有道之國。是故天下資禮樂焉。",
                    "zhushu": "王礼，天子之礼也。傳，傳丗也。資，取也。此盖盛周公之德耳。春秋時，鲁三君弑，又士之有誄由莊公始，婦人髽而弔，始於臺駘。云君臣未嘗相弑，政俗未甞相変，亦近誣矣。資，或爲飲。○傳，丈專反，注同。弑，本又作殺，音試，注同。誄，力軌反。髽，側𤓰反。臺，音胡。駘，大來反。近，如字，又附近之近。"
                }
            ]
        },
        {
            "name": "䘮服小記第十五",
            "paragraphs": [
                {
                    "paragraph": "䘮服小記第十五",
                    "zhushu": "○陸曰：鄭云：以其記䘮服之小義。",
                    "type": 1
                },
                {
                    "paragraph": "斬衰，括髮以麻，爲母括髮以麻，免而以布。",
                    "zhushu": "母服輕，至免，可以布代麻也。爲母又哭而免。○衰，七雷反，下並同。括，古活反。爲，于僞反，注及下注同。免，音汶，篇内同。"
                },
                {
                    "paragraph": "齊衰，惡笄以終䘮。",
                    "zhushu": "笄所以卷髮。帶所以持身也。婦人質，於䘮所以自卷持者，有除無変。○齊，音咨，又作齋。笄，古𠔃反。卷，俱免反，下皆同。"
                },
                {
                    "paragraph": "男子冠而婦人笄，男子免而婦人髽。其義：爲男子則免，爲婦人則髽。",
                    "zhushu": "别男女也。○冠，古乱反，下同。髽，側巴反。别，彼列反，下文有别，注不服别、卑别皆同。重意：檀弓上：婦人髽而弔也。"
                },
                {
                    "paragraph": "苴杖，竹也；削杖，桐也。",
                    "zhushu": ""
                },
                {
                    "paragraph": "○祖父卒，而后爲祖母後者三年。",
                    "zhushu": "祖父在，則其服如父在爲母也。○苴，七余反。削，思畧反。重言：“苴杖，竹也。削杖，桐也”二，一見問䘮三十五。"
                },
                {
                    "paragraph": "○爲父母，長子稽顙。",
                    "zhushu": "䘮尊者及正躰，不敢不盡礼。○爲，于僞反，下爲夫、注爲无後並同。長，丁丈反，篇内並同。稽，音啓。顙，素黨反。"
                },
                {
                    "paragraph": "大夫弔之，雖緦必稽顙。",
                    "zhushu": "尊大夫，不敢以輕待之。"
                },
                {
                    "paragraph": "婦人爲夫與長子稽顙，其餘則否。",
                    "zhushu": "恩殺於父母。○殺，所戒反，徐所例反，後文注同。"
                },
                {
                    "paragraph": "○男主必使同姓，婦主必使異姓。",
                    "zhushu": "謂爲无主後者爲主也。異姓，同宗之婦也。婦人外成。"
                },
                {
                    "paragraph": "○爲父後者，爲岀母無服。",
                    "zhushu": "不敢以巳私廢父所傳重之𥙊祀。○爲出，于僞反，下注爲其族人、爲其昆弟同。傳，丈專反，下傳重皆同。○重言：二，篇未一。檀弓上：䘮不爲出母。"
                },
                {
                    "paragraph": "○親親以三爲五，以五爲九，上殺、下殺、旁殺，而親畢矣。",
                    "zhushu": "巳上親父，下親子，三也。以父親祖，以子親孫，五也。以祖親髙祖，以孫親玄孫，九也。殺，謂親益䟽者，服之則䡖。○巳，音紀。"
                },
                {
                    "paragraph": "○王者禘其祖之所自出，以其祖配之，",
                    "zhushu": "禘，大𥙊也。始祖感天神靈而生，𥙊天則以祖配之。自外至者，無主不止。○王，如字，又于况反，下同。禘，大計反。重言：二，下篇大傳一。"
                },
                {
                    "paragraph": "而立四廟。",
                    "zhushu": "髙祖以下，與始祖而五。"
                },
                {
                    "paragraph": "庶子王亦如之。",
                    "zhushu": "丗子有廢疾，不可立，而庶子立。其𥙊天立廟，亦如丗子之立也。春秋時，衛侯元有兄縶。○兄，知急反。"
                },
                {
                    "paragraph": "○别子爲祖，",
                    "zhushu": "諸侯之庶子，别爲後丗爲始祖也。謂之别子者，公子不得禰先君。"
                },
                {
                    "paragraph": "繼别爲宗，",
                    "zhushu": "别子之丗長子，爲其族人爲宗，所謂百丗不迁之宗。"
                },
                {
                    "paragraph": "繼禰者爲小宗。",
                    "zhushu": "别子庶子之長子，爲其昆弟爲宗也。謂之小宗者，以其將遷也。○禰，乃礼反。重言：“别子爲祖，継别爲宗，継禰者爲小宗”一，下篇一。"
                },
                {
                    "paragraph": "有五丗而遷之宗，其繼髙祖者也。",
                    "zhushu": "謂小宗也。小宗有四，或継髙祖，或繼曽祖，或継祖，或継禰，皆至五丗則迁。"
                },
                {
                    "paragraph": "是故祖遷於上，宗易於下。尊祖故敬宗，敬宗所以尊祖禰也。",
                    "zhushu": "宗者，祖禰之正躰。重言：尊祖故敬宗二，一見大傳。重意：少儀：敬宗，尊祖之道也。"
                },
                {
                    "paragraph": "庶子不𥙊祖者，明其宗也。",
                    "zhushu": "明其尊宗以爲本也，禰則不𥙊矣。言不𥙊祖者，主謂宗子、庶子俱爲適士，得立祖禰廟者也。凡正躰在乎上者謂下正，猶爲庶也。○適，丁歴反，篇内同。"
                },
                {
                    "paragraph": "庶子不爲長子斬，不繼祖與禰故也。",
                    "zhushu": "尊先祖之正躰，不二其統也。言不継祖禰，則長子不必五丗。○爲，于僞反，下注爲君母、自爲巳同。"
                },
                {
                    "paragraph": "庶子不𥙊殤與無後者，殤與無後者從祖祔食。",
                    "zhushu": "不𥙊殤者，父之庶也。不𥙊无後者，祖之庶也。此二者當從祖祔食，而巳不𥙊祖，无所食之也。共其牲物，而宗子主其礼焉。祖庶之殤，則自𥙊之。凡所𥙊殤者，唯適子耳。无後者，謂昆弟諸父也。宗子之諸父无後者，爲墠𥙊之。○殤，音傷。袝，徐音附。所食，音嗣。共，音恭。墠，皇音善，徐徒丹反。"
                },
                {
                    "paragraph": "庶子不𥙊禰者，明其宗也。",
                    "zhushu": "謂宗子、庶子俱爲下土，得立禰廟也，雖庶人亦然。"
                },
                {
                    "paragraph": "○親親、尊尊、長長，男女之有别，人道之大者也。",
                    "zhushu": "言服之所以隆殺。重意：大傳、特牲昏義：男女有别。"
                },
                {
                    "paragraph": "○從服者，所從亡則巳。",
                    "zhushu": "謂若爲君母之父母、昆弟、從母也。○巳，音以。"
                },
                {
                    "paragraph": "屬從者，所從雖没也服。",
                    "zhushu": "謂若自爲巳之母黨。"
                },
                {
                    "paragraph": "妾從女君而岀，則不爲女君之子服。",
                    "zhushu": "妾爲女君之黨，服得与女君同，而今俱出，女君猶爲子期，妾於義絶，無施服。○則不爲，于僞反，注妾爲、猶爲皆同。期，音朞，下文及注不及期皆同。施，以䜴反。"
                },
                {
                    "paragraph": "○禮，不王不禘，",
                    "zhushu": "禘，謂𥙊天。重言：二，一見大傳十六篇。"
                },
                {
                    "paragraph": "丗子不降妻之父母。其爲妻也，與大夫之適子同。",
                    "zhushu": "丗子，天子諸侯之適子也。不降妻之父母，爲妻故親之也。爲妻亦齊衰不杖者，君爲之主，子不得伸也。主言與大夫之適子同，據服之成文也。本所以正見父在爲妻不杖於大夫適子者，明大夫以上雖尊，猶爲適婦爲主。○其爲妻，于僞反，注爲妻、猶爲皆同。伸，音申。正見，賢遍反。以上，時掌反，凡以上皆同。"
                },
                {
                    "paragraph": "○父爲士，子爲天子諸侯，則𥙊以天子諸侯，其尸服以士服。",
                    "zhushu": "𥙊以天子諸侯，飬以子道也。尸服士服。父本无爵，子不敢以巳爵加之，嫌於卑之。○飬，以尚反，重言：父爲士。○一見中庸。"
                },
                {
                    "paragraph": "父爲天子諸侯，子爲士，𥙊以士，其尸服以士服。",
                    "zhushu": "謂父以罪誅，尸服以士服，不成爲君也。天子之子當封爲王者後，以祀其受命之祖。云爲士，則擇其宗之賢者，若微子者，不必封其子。爲王者後及所立爲諸侯者，祀其先君以礼卒者，尸服天子、諸侯之服。如遂無所封立，則尸也、𥙊也皆如士，不敢僣用尊者衣物。重言：“子爲士，𥙊以士”二，一見中庸。"
                },
                {
                    "paragraph": "○",
                    "zhushu": ""
                },
                {
                    "paragraph": "婦當䘮而岀，則除之，爲父母䘮，未練而岀，則三年，旣練而岀，則巳。未練而反，則期，旣練而反，則遂之。",
                    "zhushu": "當䘮，當舅姑之䘮也。岀，除䘮絶族也。○爲，于僞反，下文不爲、注不相爲同。"
                },
                {
                    "paragraph": "○再期之䘮，三年也；期之䘮，二年也。九月七月之䘮，三時也；五月之䘮，二時也；三月之䘮，一時也。",
                    "zhushu": "言䘮之節，應𡻕時之氣。○應，應對之應。"
                },
                {
                    "paragraph": "故期而𥙊，禮也；期而除䘮，道也。𥙊不爲除䘮也。",
                    "zhushu": "此謂練𥙊也。礼，正月存親，親亡，至今而期，期則宜𥙊。期，天道一変，哀側之情益衰，衰則冝除，不相爲也。○衰衰，並色追反，下益衰同。"
                },
                {
                    "paragraph": "三年而后葬者必再𥙊。其𥙊之間不同時而除䘮。",
                    "zhushu": "再𥙊，練、祥也。間不同時者，當異月也。旣祔，明月練而𥙊，又明月祥而𥙊。必異月者，以葬与練、祥本異𡻕，冝異時也。而除䘮，巳祥則除，不禫。○禫，大感反。"
                },
                {
                    "paragraph": "大功者主人之䘮，有三年者，則必爲之再𥙊。朋友，虞祔而巳。",
                    "zhushu": "謂死者之從父昆弟來爲䘮主。有三年者，謂妻若子㓜少，大功爲之再𥙊，則小功緦麻爲之練𥙊可也。○必爲，于僞反，注爲之、下注父爲之、下爲君皆同。少，詩照反。"
                },
                {
                    "paragraph": "士妾有子而爲之緦，無子則巳。",
                    "zhushu": "士卑妾無男女則不服，不别貴賤。"
                },
                {
                    "paragraph": "生不及祖父母諸父昆弟，而父稅䘮，巳則否。",
                    "zhushu": "謂子主於外者也。父以他故居異邦而生巳，巳不及此，親存時歸見之，今其死於䘮，服年月巳過乃聞之。父爲之服，巳則否者，不責非時之恩於人所不能也。當其時則服。稅，讀如無禮則稅之。稅䘮者，䘮與服不相當之言。○說䘮，皇他活反，徐他外反，注及下同。"
                },
                {
                    "paragraph": "爲君之父母、妻、長子，君巳除䘮而后聞䘮，則不稅。",
                    "zhushu": "臣之恩輕也。謂卿大夫出聘問，以他故乆留。"
                },
                {
                    "paragraph": "降而在緦、小功者，則稅之。",
                    "zhushu": "謂正親在斉衰、大功者，親緦，小功不稅矣。曽子問曰：小功不稅，則是逺兄弟終無服也。此句𥙷脫誤在是，宜承父稅䘮，巳則否。○𥙷稅，音奪。"
                },
                {
                    "paragraph": "近臣，君服斯服矣，其餘從而服，不從而稅。",
                    "zhushu": "謂君出朝覲不時，反而不知䘮者，如臣閽寺之屬也。其餘，羣介、行人、宰史也。○朝，直遥反。閽，音昏。介，音界。"
                },
                {
                    "paragraph": "君雖未知䘮，臣服巳。",
                    "zhushu": "從服者，所從雖在外，自若服也。"
                },
                {
                    "paragraph": "○虞，杖不入於室；祔，杖不升於堂。",
                    "zhushu": "哀益衰，敬彌多也。虞於寢，祔於祖廟。"
                },
                {
                    "paragraph": "爲君母後者，君母卒，則不爲君母之黨服，",
                    "zhushu": "徒從也。所從亡則巳。○不爲，于僞反，下妾爲君、注大夫爲庶子同。"
                },
                {
                    "paragraph": "○絰殺五分而去一，杖大如絰。",
                    "zhushu": "如要絰也。○去，起吕反，下去杖并注同。絰，大結反。要，一遥反，下文要絰、注上至要皆同。"
                },
                {
                    "paragraph": "妾爲君之長子，與女君同。",
                    "zhushu": "不敢以恩輕輕服君之正統。"
                },
                {
                    "paragraph": "除䘮者，先重者，",
                    "zhushu": "謂練，男子除乎首，婦人除乎帶。"
                },
                {
                    "paragraph": "易服者，易輕者。",
                    "zhushu": "謂大䘮旣虞卒哭而遭小䘮也。其易䘮服，男子易乎帶，婦人易乎首。重言：除䘮者，先重者二，一見間傳三十七，䘮字作服字。○易服者，易輕者二，一見間傳。"
                },
                {
                    "paragraph": "無事不辟廟門，",
                    "zhushu": "鬼神尚幽闇也。廟，殯宫。○辟，婢亦反，徐扶亦反。"
                },
                {
                    "paragraph": "哭皆於其次。",
                    "zhushu": "無時哭也。有事則入即位。"
                },
                {
                    "paragraph": "○復與書銘，自天子逹於士，其辭一也。男子稱名，婦人書姓與伯仲，如不知姓，則書氏。",
                    "zhushu": "此謂殷禮也。殷質，不重名，復則臣得名君。周之礼，天子崩，復曰：皐，天子復；諸侯薨，復曰：皐，某甫復。其餘及書銘則同。○如不知姓，一本無知姓二字。重意：䘮大記：男子稱名，婦人稱字。"
                },
                {
                    "paragraph": "○斬衰之葛，與齊衰之麻同。",
                    "zhushu": "絰之大，俱七寸五分寸之一，帶五寸二十五分寸之十九。"
                },
                {
                    "paragraph": "齊衰之葛，與大功之麻同。",
                    "zhushu": "絰之大，俱五寸二十五分寸之十九，帶四寸百二十五分寸之七十六。"
                },
                {
                    "paragraph": "麻同，皆兼服之。",
                    "zhushu": "皆者，皆上二事也。兼服之，謂服麻又服葛也。男子則絰上服之葛，帶下服之麻；婦人則絰下服之麻，固自帶其故帶也，所謂易服易輕者也。兼服之文，主於男子。重言：二，一見間傳二十七，皆有則字。"
                },
                {
                    "paragraph": "○報葬者報虞，三月而后卒哭。",
                    "zhushu": "報，讀爲赴疾之赴，謂不及期而葬也。旣葬即虞，虞，安神也。卒哭之𥙊，待哀殺也。○報，依注音赴，芳付反，下同。"
                },
                {
                    "paragraph": "○父母之䘮偕，先葬者不虞祔，待後事。其葬服斬衰。",
                    "zhushu": "偕，俱也。謂同月若同日死也。先葬者，母也。曽子問曰：葬先輕而後重。又曰：反葬奠而後辝於殯，遂脩葬事。其虞也，先重而後輕。待後事，謂如此也。其葬服斬衰者，䘮之隆，哀冝從重也。假令父死在前月而同月葬，猶服斬衰，不葬不変服也。言其葬服斬衰，則虞、祔各以其服矣。及練、祥皆然。卒事反服重。○偕，音偕。令，力呈反。"
                },
                {
                    "paragraph": "○大夫降其庶子，其孫不降其父，",
                    "zhushu": "祖不厭孫也。大夫爲庶子大功。○厭，一妾反，徐於艶反，下丈注皆同。"
                },
                {
                    "paragraph": "大夫不主士之䘮。",
                    "zhushu": "士之䘮雖無主，不敢攝大夫以爲主。"
                },
                {
                    "paragraph": "○爲慈母之父母無服。",
                    "zhushu": "恩不能及。○爲，于僞反，下其妻爲、爲母䘮、爲妻禫、爲庶母、爲祖庶母皆同。"
                },
                {
                    "paragraph": "○夫爲人後者，其妻爲舅姑大功。",
                    "zhushu": "以不貳降。○降，一本作降。"
                },
                {
                    "paragraph": "○士祔於大夫則易牲。",
                    "zhushu": "不敢以卑牲𥙊尊也。大夫少牢也。"
                },
                {
                    "paragraph": "○繼父不同居也者，必嘗同居，皆無主後，同財而𥙊其祖禰爲同居，有主後者爲異居。",
                    "zhushu": "録恩服深淺也。見同財則期。同居異財，故同居。今異居，及継父有子，亦爲異居，則三月。未甞同居，則不服。○見，賢遍反。"
                },
                {
                    "paragraph": "○哭朋友者，於門外之右，南靣。",
                    "zhushu": "変於有親者也。門外，寢門外。"
                },
                {
                    "paragraph": "○祔葬者不筮宅。",
                    "zhushu": "宅，葬地也。前人葬旣筮之。"
                },
                {
                    "paragraph": "士大夫不得祔於諸侯，祔於諸祖父之爲士大夫者，其妻祔於諸祖姑，哀祔於妾祖姑，亡則中一以上而祔。祔必以其昭穆。",
                    "zhushu": "士大夫，謂公子、公孫爲士大夫者，不得祔於諸侯，卑别也。旣卒哭，各就其先君爲祖者兄弟之廟而祔之。中，猶間也。○亡，如字，又音無。昭，常遥反，後昭穆皆放此。間，間厠之間。"
                },
                {
                    "paragraph": "諸侯不得祔於天子，天子、諸侯、大夫可以祔於士。",
                    "zhushu": "人莫敢卑其祖也。"
                },
                {
                    "paragraph": "○爲母之君母，母卒則不服。",
                    "zhushu": "母之君母，外祖適母。徒從也。所從亡則巳。"
                },
                {
                    "paragraph": "○宗子，母在爲妻禫。",
                    "zhushu": "宗子之妻，尊也。"
                },
                {
                    "paragraph": "○爲慈母後者，爲庶母可也，爲祖庶母可也。",
                    "zhushu": "謂父命之爲子母者也，即庶子爲後，此皆子也，傳重而巳，不先命之與適妻使爲母子也，縁爲慈母後之義。父之妾無子者，亦可命已庶子爲後。"
                },
                {
                    "paragraph": "○爲父、母，妻，長子禫。",
                    "zhushu": "目所爲禫者也。○爲父母，于僞反，注目所爲，下文則爲其母、子，爲妻，下注恩爲、巳爲之変、爲今死者皆同。"
                },
                {
                    "paragraph": "○慈母與妾母，不丗𥙊也。",
                    "zhushu": "以其非正。春秋傳：日於子𥙊，於孫止。"
                },
                {
                    "paragraph": "○丈夫冠而不爲殤，婦人笄而不爲殤，",
                    "zhushu": "言成人也。婦人許嫁而笄，未許嫁與丈夫同。○冠，古乱反。"
                },
                {
                    "paragraph": "爲殤後者，以其服服之。",
                    "zhushu": "言爲後者，據承之也。殤無爲人父之道，以本親之服服之。"
                },
                {
                    "paragraph": "乆而不葬者，唯主䘮者不除，其餘以麻終月數者，除䘮則巳。",
                    "zhushu": "其餘，謂旁親也。以麻終月数。不葬者，䘮不変也。"
                },
                {
                    "paragraph": "○箭笄終䘮三年。",
                    "zhushu": "亦於䘮所以自卷持者，有除無变。"
                },
                {
                    "paragraph": "齊衰三月與大功同者，繩屨。",
                    "zhushu": "雖尊卑異，於恩有可同也。"
                },
                {
                    "paragraph": "○練，筮日、筮尸，視濯，皆要絰、杖、繩屨，有司告具而后去杖。筮日、筮尸，有司告事畢，而后杖，拜送賔。",
                    "zhushu": "臨事去杖，敬也。濯，謂漑𥙊器也。○濯，大角反。漑，古代反。"
                },
                {
                    "paragraph": "大祥，吉服而筮尸。",
                    "zhushu": "凡変除者，必服其吉服，以即𥙊事，不以凶臨吉也。間傳曰：大祥，素縞麻衣。○縞，古老反。"
                },
                {
                    "paragraph": "○庶子在父之室，則爲其母不禫。",
                    "zhushu": "妾子，父在厭也。"
                },
                {
                    "paragraph": "庶子不以杖即位。",
                    "zhushu": "下適子也。位，朝夕哭位也。○下適，戸嫁反。下，丁歷反。"
                },
                {
                    "paragraph": "父不主庶子之䘮，則孫以杖即位可也。",
                    "zhushu": "祖不厭孫，孫得伸也。○伸，音申。"
                },
                {
                    "paragraph": "父在，庶子爲妻以杖即位可也。",
                    "zhushu": "舅不主妾之䘮，子得伸也。"
                },
                {
                    "paragraph": "○諸侯弔於異國之臣，則其君爲主。",
                    "zhushu": "君爲之主弔臣，恩爲巳也。子不敢當主。中庭北靣哭。不拜。"
                },
                {
                    "paragraph": "○諸侯弔，必皮弁鍚衰，所弔雖巳葬，主人必免。主人未䘮服，則君亦不鍚衰。",
                    "zhushu": "必免者，尊人君，爲之変也。未䘮服，未成服也。旣殯，成服。"
                },
                {
                    "paragraph": "○養有疾者不䘮服，遂以主其䘮。",
                    "zhushu": "不䘮服，求生主吉，𢙣其凶也。遂以主其䘮。謂養者有親也，死則當爲之主。其爲主之服，如素無䘮服。○養，羊尚反。𢙣，烏路反。"
                },
                {
                    "paragraph": "非養者，入主人之䘮，則不易巳之䘮服。",
                    "zhushu": "入，猶來也。謂養者無親於死者，不得爲主。其有親，來爲主者，素有䘮服而來爲主，與素無服者異。素無服，素有服，爲今死者當服，則皆三日成也。"
                },
                {
                    "paragraph": "養尊者必易服，養卑者否。",
                    "zhushu": "尊，謂父兄，卑，謂子弟之屬。"
                },
                {
                    "paragraph": "○妾無妾祖姑者，易牲而祔於女君可也。",
                    "zhushu": "女君，適祖姑也。易牲而祔，則凡妾下女君一等。○適，丁歷反。下，戸嫁反。"
                },
                {
                    "paragraph": "○婦之䘮，虞，卒哭，其夫若子主之，祔則舅主之。",
                    "zhushu": "婦，謂凡適婦、庶婦也。虞，卒哭，𥙊婦非舅事也。祔於祖廟，尊者冝主焉。"
                },
                {
                    "paragraph": "士不攝大夫，士攝大夫，唯宗子。",
                    "zhushu": "士之䘮雖無主，不敢攝大夫以爲主。宗子尊，可以攝之。"
                },
                {
                    "paragraph": "主人未除䘮，有兄弟自他國至，則主人不免而爲主。",
                    "zhushu": "親質，不崇敬也。"
                },
                {
                    "paragraph": "○陳器之道，多陳之，而省納之可也；省陳之，而盡納之可也。",
                    "zhushu": "多陳之，謂賔客之就器也，以多爲榮。省陳之，謂主人之明器也，以節爲礼。○省，所領反，下及注同。"
                },
                {
                    "paragraph": "○奔兄弟之䘮，先之墓而後之家，爲位而哭。所知之䘮，則哭於宫而后之墓。",
                    "zhushu": "兄弟先之墓，骨肉之親，不由主人也。宫，故殯宫也。"
                },
                {
                    "paragraph": "○父不爲衆子次於外。",
                    "zhushu": "於庶子畧，自若居寢。○爲，于僞反，下注猶來爲、下文爲出母、爲夫杖同。"
                },
                {
                    "paragraph": "○與諸侯爲兄弟者服斬，",
                    "zhushu": "謂卿大夫以下也。與尊者爲親，不敢以輕服服之。言諸侯者，明雖在異囯，猶來爲三年也。"
                },
                {
                    "paragraph": "下殤小功，帶澡麻不絶本，詘而反以報之。",
                    "zhushu": "報，猶合也。下殤小功，本斉衰之親，其絰帶、澡率治麻爲之，帶不絶其本，屈而上至要中，合而糾之，明親重也。凡殤，散帶垂。○澡麻，本又作藻，音早，一本無麻字。不絶，本或作不絶本，非也。詘，丘勿反。澡率，上音早，下所律反，又音律。上，時掌反。糾，居黝反，徐居糾反。散，先但反，下文注並同。"
                },
                {
                    "paragraph": "婦祔於祖姑，祖姑有三人，則祔於親者。",
                    "zhushu": "謂舅之母死，而又有継母二人也。親者，謂舅所生。"
                },
                {
                    "paragraph": "○其妻爲大夫而卒，而后其夫不爲大夫，而祔於其妻，則不易牲。妻卒，而后夫爲大夫，而祔於其妻，則以大夫牲。",
                    "zhushu": "妻爲大夫，夫爲大夫時卒。不易牲，以士牲也。此謂始來仕無廟者。無廟者不祔，宗子去囯，乃以廟從。○從，才用反。"
                },
                {
                    "paragraph": "○爲父後者，爲出母無服。無服也者，䘮者不𥙊故也。",
                    "zhushu": "適子正躰於上，當𥙊祖也。重言：爲父後者，爲出母無服二，見篇首。"
                },
                {
                    "paragraph": "○婦人不爲主而杖者，姑在爲夫杖，",
                    "zhushu": "姑不厭婦。"
                },
                {
                    "paragraph": "母爲長子削杖。",
                    "zhushu": "嫌服男子當杖竹也。母爲長子服，不可以重於子爲巳也。"
                },
                {
                    "paragraph": "女子子在室爲父母，其主䘮者不杖，則子一人杖。",
                    "zhushu": "女子子在室亦童子也。無男昆弟，使同姓爲攝主，不杖。則子一人杖，謂長女也。許嫁及二十而笄，笄爲成人，成人正杖也。重言：女子子二，一見曲礼上。"
                },
                {
                    "paragraph": "○緦、小功，虞，卒哭則免。",
                    "zhushu": "棺柩巳藏，嫌恩輕，可以不免也。言則免者，則旣殯、先啓之間，雖有事不免。"
                },
                {
                    "paragraph": "旣葬而不報虞，則雖主人皆冠，及虞則皆免。",
                    "zhushu": "有故不得疾虞，雖主人皆冠。不可乆無飾也。皆免，自主人至緦麻。○報，音赴，下同。冠，如字，又古乱反，下及注皆同。"
                },
                {
                    "paragraph": "爲兄弟，旣除䘮巳。及其葬也，反服其服，報虞卒哭則免，如不報虞則除之。",
                    "zhushu": "小功以下。○爲，于僞反，下注爲人君、爲母，下文爲之小功皆同。"
                },
                {
                    "paragraph": "逺葬者，比反哭者皆冠，及郊而后免，反哭。",
                    "zhushu": "墓在四郊之外。○比，必利反。"
                },
                {
                    "paragraph": "君弔，雖不當免時也，主人必免，不散麻。雖異國之君，免也。親者皆免。",
                    "zhushu": "不散麻者，自若絞垂。爲人君変。貶於大歛之前，旣啓之後也。親者，大功以上也。異囯之君，免，或爲弔。○絞，古卯反。"
                },
                {
                    "paragraph": "除殤之䘮者，其𥙊也必玄。",
                    "zhushu": "殤無変，文不縞。冠玄端黄裳而𥙊，不朝服，未純吉也。於成人爲釋禫之服。○朝，直遥反，下文同。"
                },
                {
                    "paragraph": "○除成䘮者，其𥙊也朝服縞冠。",
                    "zhushu": "成，成人也。縞冠，未純吉𥙊服也。旣祥𥙊，乃素縞麻衣。"
                },
                {
                    "paragraph": "○奔父之䘮，括髮於堂上，𥘵、降、踊，襲絰于東方。奔母之䘮，不括髮，𥘵於堂上，降、踊，襲免于東方。絰即位，成踊，岀門，哭止。三日而五哭三𥘵。",
                    "zhushu": "凡奔䘮，謂道逺巳殯乃來也。爲母不括髮，以至成服，一而巳。貶於父也。即位以下，於父母同也。三日五哭者，始至訖夕反位哭，乃岀就次，一哭也，與明日、又明日之朝夕而五哭。三祖者，始至祖，与明日、又明日之朝而三也。"
                },
                {
                    "paragraph": "○適婦不爲舅後者，則姑爲之小功。",
                    "zhushu": "謂夫有廢疾、他故君死而無子，不受重者。小功，庶婦之服也。凡父母於子，舅姑於婦，將不傳重於適，及將所傳重者非適，服之皆如庶子、庶婦也。"
                }
            ]
        },
        {
            "name": "大傳第十六",
            "paragraphs": [
                {
                    "paragraph": "大傳第十六",
                    "zhushu": "○陸曰：鄭云：以其記祖宗人親之大義，故以大傳爲篇。",
                    "type": 1
                },
                {
                    "paragraph": "禮，不王不禘。",
                    "zhushu": ""
                },
                {
                    "paragraph": "王者禘。其祖之所自岀，以其祖配之。",
                    "zhushu": "凡大𥙊曰禘。自，由也。大𥙊其先祖所由生，謂郊祀天也。王者之先祖皆感大微五帝之精以生，蒼則靈威仰，赤則赤熛怒，黄則含樞紐，白則白招拒，黒則汁光紀，皆用正𡻕之正月郊𥙊之，盖特尊焉。孝經曰：郊祀后稷以配天，配靈威仰也。宗祀又正於明堂以配上帝，汎配五帝也。○不王，如字，又于况反，下同。禘，徒細反，下同。大微，音泰，下文注大祖、大王皆同。熛，必遥反。樞，昌朱反。紐，女九反。拒，俱甫反。叶，本又作汁，户牒反。汜配，芳劔反。○重言：二，並見前篇。"
                },
                {
                    "paragraph": "諸侯及其大祖，",
                    "zhushu": "大祖，受封君也。"
                },
                {
                    "paragraph": "大夫、士有大事，省於其君，干祫及其髙祖。",
                    "zhushu": "大事，冦戎之事也。省，善也。善於其君，謂免於大難也。干，猶空也。空祫，謂無廟祫𥙊之於壇墠。○省，舊仙善反，案：尓雅云：省即訓善，息靖反，無煩改字。祫，徐音洽。難，乃旦反。壇，大丹反。墠音善。"
                },
                {
                    "paragraph": "○牧之野，武王之大事也。旣事而退，柴於上帝，祈於社，設奠於牧室，",
                    "zhushu": "柴、祈、奠，告天地及先祖也。牧室，牧野之室也。古者郊関皆有館焉。先祖者，行主也。○重意：柴於上帝，祈於社。王制：𩔖于上帝，冝干社。"
                },
                {
                    "paragraph": "遂率天下諸侯，執豆籩，逡奔走，",
                    "zhushu": "逡，疾也。疾奔走，言勸事也。周頌曰：逡奔走在廟。○逡，息俊反，注冋。"
                },
                {
                    "paragraph": "追王大王亶父、王季歷、文王昌，不以卑臨尊也。",
                    "zhushu": "不用諸侯之號臨天子也。文王稱王早矣，於殷猶爲諸侯，於是著焉。○追王，于况反。亶，丁但反。父音甫。著，知慮反。"
                },
                {
                    "paragraph": "○上治祖禰，尊尊也；下治子孫，親親也。旁治昆弟，合族以食，序以昭繆，别之以禮義，人道竭矣。",
                    "zhushu": "治，猶正也。繆，讀爲穆，声之誤也。竭，盡也。○禰，本或作祢，羊礼反。繆音木。别，彼列反，下至其庶姓别文注並同。繆，讀莫侯反，又音繆。重言：尊尊也二，下文一；親親也四，下文、文王丗子八、中庸三十各一。"
                },
                {
                    "paragraph": "○聖人南靣而聽天下，所且先者五，民不與焉：",
                    "zhushu": "且先，言未遑餘事。○聽，絺寕反。与，音預。"
                },
                {
                    "paragraph": "一曰治親，二曰報功，三曰舉賢，四曰使能，五曰存愛。",
                    "zhushu": "功，功臣也。存，察也。察有仁愛者。"
                },
                {
                    "paragraph": "五者一得於天下，民無不足，無不贍者。五者一物紕繆，民莫得其死。",
                    "zhushu": "物，猶事也。紕繆，猶錯也。五事得則民足，一事失則民不得其死，明政之難。○贍，本又作儋，食艶反。紕，匹弥反，徐孚夷反，又方齊反。繆，音謬，本或作謬。"
                },
                {
                    "paragraph": "聖人南靣而治天下，必自人道始矣。",
                    "zhushu": "人道，謂此五事。重意：見礼器第十。"
                },
                {
                    "paragraph": "立權度量，考文章，改正朔，易服色，殊徽號，異器械，别衣服，此其所得與民變革者也。",
                    "zhushu": "權，稱也。度，丈尺也。量，斗斛也。文章，礼法也。服色，車馬也。徽號，旌旗之名也。器械，礼樂之器及兵甲也。衣服，吉凶之制也。徽，或作禕。○量，音亮，注同。正，音征。徽，諱韋反。械，尸戒反。别，彼列反。稱，尺證反。禕，許韋反。"
                },
                {
                    "paragraph": "其不可得變革者則有矣，親親也，尊尊也，長長也，男女有别，此其不可得與民變革者也。",
                    "zhushu": "四者，人道之常。○長長，並丁丈反，後除注逮者長，並同。别，彼列反。重言：親親也三，一見文王丗子第八，一見中庸三十一；長長也二，一見文王丗子；尊尊也一，上文。○男女有别三，郊特牲、昏義各一，又上篇親親、尊尊、長長、男女之有别。"
                },
                {
                    "paragraph": "○同姓從宗，合族屬，異姓主名，治際㑹，名著而男女有别。",
                    "zhushu": "合，合之宗子之家，序昭穆也。異姓，謂來嫁者也，主於母与婦之名耳。際㑹，昏礼交接之㑹也。著，明也。母、婦之名不明，則人倫乱也。乱者，若衛宣公、楚平王爲子取而自納焉。○際，音𥙊。著，知慮反。爲，于僞反，下相爲同。"
                },
                {
                    "paragraph": "其夫屬乎父道者，妻皆母道也。其夫屬乎子道者，妻皆婦道也。",
                    "zhushu": "言母、婦无昭穆於此，統於夫耳。母焉則尊之，婦焉則卑之，尊之卑之，明非巳倫，以厚别也。○屬，音燭。"
                },
                {
                    "paragraph": "謂弟之妻婦者，是嫂亦可謂之母乎？",
                    "zhushu": "言不可也。謂之婦与嫂者，以其在巳之列，以名逺之耳。復謂嫂爲母，則令昭穆不明。昆弟之妻，夫之昆弟，不相爲服，不成其親也。男女無親，則逺於相見。○嫂，本又作㛮，悉早反。逺，于万反，下同。復，扶又反。令，力呈反。"
                },
                {
                    "paragraph": "名者，人治之大者也，可無慎乎？",
                    "zhushu": "人治，所以正人。○治，直吏反，注同。"
                },
                {
                    "paragraph": "○四丗而緦，服之窮也；五丗祖免，殺同姓也。六丗，親屬竭矣。",
                    "zhushu": "四丗共髙祖，五丗髙祖昆弟。六丗以外，親尽，無属名。○免，音問。殺，色界反，徐所例反。"
                },
                {
                    "paragraph": "其庶姓别於上，而戚單於下，昏姻可以通乎？",
                    "zhushu": "問之也。玄孫之子，姓别於髙祖，五丗而無服，姓，丗所由生。○戚，千歷反。單，音丹。婚姻，如字。"
                },
                {
                    "paragraph": "繫之以姓而弗别，綴之以食而弗殊，雖百丗而昏姻不通者，周道然也。",
                    "zhushu": "周之礼，所建者長也。姓，正姓也。始祖爲正姓，髙祖爲庶姓。繫之弗别，謂若今宗室屬藉也。周礼小史掌定繫丗，辨昭穆。○繫音計，又戸計反。别，皇如字，舊彼列反，注及下同。綴，丁衛反，連合也。食，音嗣。定繫，戸計反，一音計。"
                },
                {
                    "paragraph": "○服術有六：一曰親親，二曰尊尊，三曰名，四曰岀入，五曰長㓜，六曰從服。",
                    "zhushu": "術，猶道也。親親，父母爲首；尊尊，君爲首。名，丗母，叔母之屬也。出入，女子子嫁者及在室者，長㓜，成人及殤也，從服。若夫爲妻之父母，妻爲夫之黨服。○夫爲妻，于僞反，下至其義然也注皆同。"
                },
                {
                    "paragraph": "○從服有六：有屬從，",
                    "zhushu": "子爲母之黨。"
                },
                {
                    "paragraph": "有徒從，",
                    "zhushu": "臣爲君之黨。"
                },
                {
                    "paragraph": "有從有服而無服，",
                    "zhushu": "公子爲其妻之父母。"
                },
                {
                    "paragraph": "有從無服而有服，",
                    "zhushu": "公子之妻，爲公子之外兄弟。"
                },
                {
                    "paragraph": "有從重而輕，",
                    "zhushu": "夫爲妻之父母。"
                },
                {
                    "paragraph": "有從輕而重。",
                    "zhushu": "公子之妻爲其皇姑。重言：“有從有服而無服，有從無服而有服，有從重而輕，有從輕而重”二，又見服問三十六。"
                },
                {
                    "paragraph": "○自仁率親，等而上之至于祖，名曰輕；自義率祖，順而下之至于禰，名曰重。一輕一重，其義然也。",
                    "zhushu": "自，猶用也。率，循也。用恩則父母重而祖輕，用義則祖重而父母輕。恩重者爲之二年，義重者爲之斉衰。然，如是也。○上，時掌反。重意：其義然也，郊特牲、𥙊義，其義一也。"
                },
                {
                    "paragraph": "○君有合族之道，族人不得以其戚戚君，位也。",
                    "zhushu": "君恩可以下施，而族人皆臣也，不得以父兄子弟之親自戚於君。位，謂齒列也，所以尊君别嫌也。○别，彼列反。"
                },
                {
                    "paragraph": "○庶子不𥙊，明其宗也。庶子不得爲長子三年，不繼祖也。",
                    "zhushu": "明，猶尊也，一統焉。族人上不戚君，下又辟宗，乃後能相序。○爲，于僞反，下爲其土、注死爲之、爲其妻、爲之大功、不相爲皆同。辟，音避。"
                },
                {
                    "paragraph": "别子爲祖，",
                    "zhushu": "别子，謂公子若始來在此囯者，後丗以爲祖也。"
                },
                {
                    "paragraph": "繼别爲宗，",
                    "zhushu": "别子之丗適也。族人尊之，謂之大宗，是宗子也。○適，丁歷反，下文及注皆同。"
                },
                {
                    "paragraph": "繼禰者爲小宗。",
                    "zhushu": "父之適也，兄弟尊之，謂之小宗。重言：二，上篇一。"
                },
                {
                    "paragraph": "有百丗不遷之宗，有五丗則遷之宗。百丗不遷者，别子之後也。宗其繼别子之所自岀者，百丗不遷者也。宗其繼髙祖者，五丗則遷者也。尊祖故敬宗，敬宗，尊祖之義也。",
                    "zhushu": "迁，猶变易也。継别子，别子之丗適也。継髙祖者，亦小宗也。先言継禰者，據别子子弟之子也。以髙祖與祢皆有継者，則曽祖亦有也。則小宗四與大宗凡五。重意：有五丗則迁之宗，上篇有五丗而迁之宗；宗其継髙祖者，上篇其継髙祖者。○尊祖故敬宗三，下文一，上篇一。○“敬宗，尊祖之義也”，上篇“敬宗，所以尊祖祢也”。文王丗子：尊祖之道也。"
                },
                {
                    "paragraph": "○有小宗而無大宗者，有大宗而無小宗者，有無宗亦莫之宗者，公子是也。",
                    "zhushu": "公子有此三事也。公子，謂先君之子，今君昆弟。"
                },
                {
                    "paragraph": "公子有宗道，公子之公，爲其士、大夫之庶者，宗其士、大夫之適者，公子之宗道也。",
                    "zhushu": "公子不得宗君，君命適昆弟爲之宗，使之宗之，是公子之宗道也。所宗者適，則如大宗，死爲之斉衰九月。其母則小君也，爲其妻斉衰三月。無適而宗庶，則如小宗，死爲之大功九月。其母、妻無服。公子唯巳而巳，則無所宗，亦莫之宗。○唯巳，音紀。"
                },
                {
                    "paragraph": "○絶族無移服，",
                    "zhushu": "族昆弟之子不相爲服。○移，本或作施，同以䜴反。移，猶傍也。"
                },
                {
                    "paragraph": "親者，屬也。",
                    "zhushu": "有親者服，各以其屬親䟽。"
                },
                {
                    "paragraph": "○自仁率親，等而上之至于祖；自義率祖，順而下之至于禰。是故人道親親也。",
                    "zhushu": "言先有恩。"
                },
                {
                    "paragraph": "親親故尊祖，尊祖故敬宗，敬宗故収族，収族故宗廟嚴，宗廟嚴故重社稷，重社稷故愛百姓，愛百姓故刑罰中，刑罰中故庶民安，庶民安故財用足，財用足故百志成，百志成故禮俗刑，禮俗刑，然後樂。",
                    "zhushu": "収族，序以昭穆也。嚴，猶尊也。孝經曰：孝莫大於嚴父。百志，人之志意所欲也。刑，猶成也。○罰中，丁仲反。重言：尊祖故敬宗三，上文、上篇一。"
                },
                {
                    "paragraph": "詩云：不顯不承，無斁於人斯。此之謂也。",
                    "zhushu": "斁，厭也。言文王之仁不𩔰乎？不承成先人之業乎？言其𩔰且承之，人樂之無厭也。○斁，音亦。厭，於豔反，下同。重言：此之謂也九，礼器、𥙊義、䘮服四制各一，樂記、三經觧三。"
                }
            ]
        },
        {
            "name": "少儀第十七",
            "paragraphs": [
                {
                    "paragraph": "少儀第十七",
                    "zhushu": "○陸曰：少，詩照反。少，猶小也。鄭云：以其記相見及薦羞之小威儀。",
                    "type": 1
                },
                {
                    "paragraph": "聞始見君子者，辭曰：某固願聞名於將命者。",
                    "zhushu": "君子，卿大夫若有異德者。固，如故也。將，猶奉也。即君子之門而云願以名聞於奉命者，謙逺之也。重則云固奉命傳辝岀入。○始見，賢遍反，下文注除注二相見並同。聞，各如字，徐音問，注皆同。嗛，音謙，本又作謙。逺，于万反。重，直用反。傳，丈專反，下傳辝同。"
                },
                {
                    "paragraph": "不得階主。",
                    "zhushu": "階，上進者，言賔之辝不得指斥主人。○上，時掌反。"
                },
                {
                    "paragraph": "敵者，曰：某固願見。",
                    "zhushu": "敵，當也。願見，願見於將命者，謙也。"
                },
                {
                    "paragraph": "罕見，曰聞名。",
                    "zhushu": "罕，希也。希相見，雖於敵者，猶爲尊主之辝，如於君子。○罕見，賢遍反。"
                },
                {
                    "paragraph": "亟見曰朝夕。",
                    "zhushu": "亟，数也。於君子則曰：某願朝夕聞名於將命者。於敵者則曰：某願朝夕見於將命者。○亟，去兾反，注及下同。数，色角反。"
                },
                {
                    "paragraph": "瞽，曰聞名。",
                    "zhushu": "瞽，無目也。以無目，辝不稱見。"
                },
                {
                    "paragraph": "○適有䘮者，曰比。",
                    "zhushu": "適，之也。曰某願比於將命者。比，猶比方，俱給事。"
                },
                {
                    "paragraph": "童子，曰聽事。",
                    "zhushu": "曰某願聽事於將命者。童子未成人，不敢當相見之礼。"
                },
                {
                    "paragraph": "適公卿之䘮，則曰：聽役於司徒。",
                    "zhushu": "䘮，憂戚，無賔主之礼，皆爲執事來也。○爲，于僞反，下文爲君䘮、注虽爲並同。"
                },
                {
                    "paragraph": "○君將適他，臣如致金玉貨貝於君，則曰：致馬資於有司。敵者，曰：贈從者。",
                    "zhushu": "適他，行朝㑹也。資，猶用也。贈，送也。○適它，音他，本亦作他，從，才用反。朝，直遥反。"
                },
                {
                    "paragraph": "○臣致禭於君，則曰：致廢衣於賈人。敵者，曰：禭",
                    "zhushu": "。言廢衣，不必其以歛也。賈人之物善𢙣也。周礼：玉府掌“凡王之献金玉、兵器、文織、良貨賄之物，受而藏之”，“有賈八人”。○禭，音遂。賈，音嫁，徐音估，注同。歛，力𧰟反。識，音志。鄭注周礼云：畫繡之屬。"
                },
                {
                    "paragraph": "親者兄弟不以禭進，",
                    "zhushu": "不执將命也，以即陳而巳。"
                },
                {
                    "paragraph": "臣爲君䘮，納貨貝於君，則曰納甸於有司。",
                    "zhushu": "甸，謂田野之物。○甸，大見反。"
                },
                {
                    "paragraph": "賵馬入廟門，",
                    "zhushu": "以其主於死者。○賵，芳仲反。"
                },
                {
                    "paragraph": "賻馬與其幣，大白兵車，不入廟門。",
                    "zhushu": "以其主於生人也。兵車，革路也。虽爲死者來，陳之於外，戰伐田獵之服，非盛者也。周礼：革路建大白以即戎。○賻，音附。重言：不入庿門，見曲礼。"
                },
                {
                    "paragraph": "○賻者旣致命，坐委之，擯者舉之，主人無親受也。",
                    "zhushu": "䘮者非尸柩之事則不親也。㪯之，圣以東。○柩，音舊。"
                },
                {
                    "paragraph": "○受立授立不坐，",
                    "zhushu": "由便。○便，婢靣反。○重意：授立不坐，曲礼上：授立不坐，授坐不立。"
                },
                {
                    "paragraph": "性之直者，則有之矣。",
                    "zhushu": "有之，有跪者也。謂受授於尊者，而尊者短則跪，不敢以長臨之。○跪，其委反。長，直良反。"
                },
                {
                    "paragraph": "○始入而辭，曰：辭矣。即席，曰：可矣。",
                    "zhushu": "可，猶止也。謂擯者爲賔主之莭也。始入則告之辝，至就席則止其辝。"
                },
                {
                    "paragraph": "排闔說屨於户内者，一人而巳矣。",
                    "zhushu": "虽衆敵，猶有所尊也。○排，薄皆反。闔，𥘉臘反，又音合。說，吐活反，本亦作脫，下注同。"
                },
                {
                    "paragraph": "有尊長在，則否。",
                    "zhushu": "在，在内也。後來之衆，皆說屦於户外。○長，丁丈反，下文注尊長皆同。"
                },
                {
                    "paragraph": "問品味，曰：子亟食於某乎？問道藝，曰：子習於某乎？子善於某乎？",
                    "zhushu": "不斥人，謙也。道，三徳三行也。藝，六藝。○某，音母。行，下孟反。"
                },
                {
                    "paragraph": "○不疑在躬，",
                    "zhushu": "躬，身也。不服行所不知，使身疑也。"
                },
                {
                    "paragraph": "不度民械，",
                    "zhushu": "械，兵器也。不計度民家之噐物，使巳亦有。○度，大洛反，計也，注同。械，戸戒反。"
                },
                {
                    "paragraph": "不願於大家，",
                    "zhushu": "大，謂冨之廣也。"
                },
                {
                    "paragraph": "不訾重器，",
                    "zhushu": "訾，思也。重，猶寳也。○訾，子斯反。"
                },
                {
                    "paragraph": "汜埽曰埽，埽席前曰拚，拚席不以鬛，執箕膺擖。",
                    "zhushu": "鬛，謂帚也。帚，𢘆埽地，不㓗清也。膺，親也。擖，舌也。持箕將去糞者，以舌自郷。○汜埽，上芳劔反，下悉報反。拚，弗運反，又作𢹔。鬛，力輒反。膺，於陵反，胷前也。擖，以渉反，苦也，徐音葉。清，徐才性反，又如字。去，起吕反，下櫂去同。郷，許亮反。"
                },
                {
                    "paragraph": "○不貳問，",
                    "zhushu": "當正巳之心，以問吉凶於蓍龜。不得於正，凶，則卜筮其權也。○蓍，音尸。"
                },
                {
                    "paragraph": "問卜筮，曰：義與？志與？義則可問，志則否。",
                    "zhushu": "大卜問來卜筮者也。義，正事也。志，私意也。○與，音餘，下同。大，音㤗。"
                },
                {
                    "paragraph": "○尊長於巳，踰等，不敢問其年。",
                    "zhushu": "踰等，父兄黨也。問年則巳，恭孫之心不全。○孫音遜，本亦作遜，同。"
                },
                {
                    "paragraph": "燕見不將命。",
                    "zhushu": "自不用賔主之正來，則若子弟然。○見，賢遍反，下請見同。"
                },
                {
                    "paragraph": "遇於道，見則靣，",
                    "zhushu": "可以隱則隱，不敢煩動也。重意：曲礼：上遭先生於道。"
                },
                {
                    "paragraph": "不請所之。",
                    "zhushu": "尊長所之，或卑褻。○褻，息列反。"
                },
                {
                    "paragraph": "䘮俟事，不犆弔。",
                    "zhushu": "亦不敢故煩動也。事朝夕哭時。○特，本亦作犆，音特。"
                },
                {
                    "paragraph": "侍坐弗使，不執琴瑟，不畫地；手無容，不翣也。",
                    "zhushu": "端慤，所以爲敬也。尊長或使弹琴瑟，則爲之可。○畫，胡麥反。翣，本又作翣，所甲反，盧云：扇也。慤，苦角反。"
                },
                {
                    "paragraph": "寢則坐而將命。",
                    "zhushu": "命有所傳辝也，坐者不敢臨之。"
                },
                {
                    "paragraph": "侍射則約矢，",
                    "zhushu": "不敢与之拾取也。○射，食夜反，下注客射同。拾，其刼反。"
                },
                {
                    "paragraph": "侍投則擁矢，",
                    "zhushu": "不敢釋於地也。投，投壷也。投壷坐。"
                },
                {
                    "paragraph": "勝則洗而以請。",
                    "zhushu": "洗爵請行觴，不敢直飲之。○飲，音䕃。"
                },
                {
                    "paragraph": "客亦如之。",
                    "zhushu": "客射，若投壷，不勝，主人亦洗而請之。○勝，詩證反。"
                },
                {
                    "paragraph": "不角，",
                    "zhushu": "角，謂觥，罰爵也。於尊長与客，如献酬之爵。○觥，古横反。"
                },
                {
                    "paragraph": "不擢馬。",
                    "zhushu": "擢，去也，謂徹也。已徹馬，嫌勝，故專之。○擢，直角反。"
                },
                {
                    "paragraph": "○執君之乗車則坐。",
                    "zhushu": "執，執轡，謂守之也。君不在中，坐，示不行也。○乗，䋲證反。轡，冰媚反。"
                },
                {
                    "paragraph": "僕者右帶劔，負良綏，申之靣，扡諸幦，",
                    "zhushu": "靣，前也。幦，覆苓也。良綏，君綏也。負之，由左肩上入古腋下，申之於前覆苓上也。○扡，徒可反，引也，又他佑反。幦，徐音覔。芩，力丁反。掖，音亦。"
                },
                {
                    "paragraph": "以散綏升，執轡然後歩。",
                    "zhushu": "歩，行也。○散，悉旦反。"
                },
                {
                    "paragraph": "○請見不請退。",
                    "zhushu": "去上不敢自由。○見，䝨遍反。"
                },
                {
                    "paragraph": "朝廷曰退，",
                    "zhushu": "近君爲進。○朝，直遥反，後朝廷皆同。近，附近之近。"
                },
                {
                    "paragraph": "燕遊曰歸，",
                    "zhushu": "礼亵，主於家也。"
                },
                {
                    "paragraph": "師役曰罷。",
                    "zhushu": "罷之言罷勞也。春秋傳日：師還曰疲。○罷，音皮，注同。還，音旋，下文、注皆同。"
                },
                {
                    "paragraph": "○侍坐於君子，君子欠伸，運笏，澤劒首，還屨，問日之蚤莫，雖請退可也。",
                    "zhushu": "以此皆解倦之狀。伸，頻伸也。運、澤，謂玩弄也。金器弄之，易以汙澤。○欠，起劔反。伸，音申。笏，音忽。還，音旋。蚤，音早。莫，音暮。解，古賣反。頻，本又作頻，音頻。玩，五乱反。易，以䜴反。汗，户旦反，一音烏。重言：侍坐於君子，君子欠伸二，一見曲礼上；一問日之蚤莫，曲礼上：視日之蚤莫。"
                },
                {
                    "paragraph": "○事君者量而后入，不入而后量。凡乞假於人，爲人從事者亦然。然，故上無怨而不逺罪也。",
                    "zhushu": "量，量其事意合成否。○量，音亮。乞，如字，又音氣。爲，于僞反。逺，于万反。"
                },
                {
                    "paragraph": "不窺宻，",
                    "zhushu": "嫌同人之私也。宻，隱曲処也。○窺，苦規反。伺，音司。處，昌慮反。"
                },
                {
                    "paragraph": "不旁狎，",
                    "zhushu": "妄相服習，終或争訟。○争，争闘之争。"
                },
                {
                    "paragraph": "不道舊故，",
                    "zhushu": "言知識之過失，損友也。孔子曰：故舊不遺，則民不偷。○偷，他侯反。"
                },
                {
                    "paragraph": "不戲色。",
                    "zhushu": "暫変傾顔色爲非常，則人不長，失敬也。○不長，丁丈反，絶句。"
                },
                {
                    "paragraph": "○爲人臣下者，有諌而無訕，有亡而無疾，",
                    "zhushu": "亡，去也。疾，惡也。○訕，所諌反，徐所奸反。惡，烏路反。重意：爲人臣下者，有諌而無訕。曲礼上：爲人臣之礼，不𩔰諌。"
                },
                {
                    "paragraph": "頌而無讇，諌而無驕，",
                    "zhushu": "頌，謂將順其美也。驕，謂言行謀從，恃知而慢也。○讇，𠡠檢反。"
                },
                {
                    "paragraph": "怠則張而相之，",
                    "zhushu": "怠，惰也。相，助也。○相，息亮反，注同。惰，徒卧反。"
                },
                {
                    "paragraph": "廢則埽而更之，",
                    "zhushu": "廢，政教壞乱，不可因也。○更，音庚。"
                },
                {
                    "paragraph": "謂之社稷之役。",
                    "zhushu": "役，爲也。"
                },
                {
                    "paragraph": "○母拔來，母報往，",
                    "zhushu": "報，讀爲赴疾之赴。拔、赴，皆疾也。人來往所之，當有宿漸，不可卒也。○拔，蒲末反，注同，急疾也。王本作挍，古孝反。報音赴。卒，才忽反。"
                },
                {
                    "paragraph": "母瀆神，",
                    "zhushu": "瀆，謂数而不敬。○数，色角反。"
                },
                {
                    "paragraph": "母循枉，",
                    "zhushu": "前日之不正，不可復遵行以自伸。○循枉，上音旬，下紆往反，邪曲也。復，扶又反。"
                },
                {
                    "paragraph": "母測未至。",
                    "zhushu": "測，意度也。○意度，如字，本又作億，音抑，下大各反。"
                },
                {
                    "paragraph": "士依於德，游於藝；",
                    "zhushu": "德，三德也：一曰至德，二曰敏德，三曰孝徳。藝，六藝也：一曰五礼，二曰六楽，三曰五射，四曰五御，五曰六書，六日九数。"
                },
                {
                    "paragraph": "工依於法，游於說。",
                    "zhushu": "法，謂規矩尺寸之数也。說，謂鴻殺之意所冝也。考工記曰：薄厚之所震動，清濁之所由出，侈弇之所由㒷。有說，說或爲申。○於說，如字，注同，又始銳反。鴻，字又作供。殺，色戒反。侈，昌氏反。弇，於檢反。"
                },
                {
                    "paragraph": "母訾衣服成器，",
                    "zhushu": "訾，思也。成，猶善也。思此則疾貧也。○訾，子斯反。"
                },
                {
                    "paragraph": "母身質言語，",
                    "zhushu": "質，成也。聞疑則傳疑，若成之，或有所誤也。○傳，丈專反。"
                },
                {
                    "paragraph": "言語之羙，穆穆皇皇；朝廷之美，濟濟翔翔；𥙊祀之美，齊齊皇皇；車馬之羙，匪匪翼翼；鸞和之美，肅肅雍雍。",
                    "zhushu": "匪，讀如四牡騑騑。斉斉皇皇，讀如㱕往之往。美皆當爲儀，字之誤也。周礼：教囯子六儀：一日𥙊祀之容，二日賔客之容，三日朝廷之容，四日䘮紀之容，五日軍旅之容，六曰車馬之容。○美，音儀，出注，下同。済，子礼反。済済皇皇，斉如字，皇音往，徐子况反。匪，讀爲騑，芳非反。牝，音母。重意：玉藻：朝廷済済翔翔。"
                },
                {
                    "paragraph": "○問國君之子長㓜，長則曰能從社稷之事矣；㓜則曰能御、未能御。",
                    "zhushu": "御，謂御事。○長，丁丈反，下及注同。"
                },
                {
                    "paragraph": "問大夫之子長㓜，長則曰能從樂人之事矣；㓜則曰能正於樂人、未能正於樂人。",
                    "zhushu": "正，樂政也。周礼大司樂、以楽徳教囯子中、和、祗、庸、孝、友，以楽語教囯子㒷、道、諷、誦、言、語，以楽舞教囯子舞雲門、大卷、大咸、大韶、大夏、大獲、大武。○楽人，音岳。㒷，如字，又許證反。道音導。諷，福鳯反。卷，音權。濩，户故反。"
                },
                {
                    "paragraph": "問士之子長㓜，長則曰能耕矣；㓜則曰能負薪、未能負薪。",
                    "zhushu": "士禄薄，子以農事爲業。重意：見曲礼下篇未。"
                },
                {
                    "paragraph": "○執玉執龜筴不趨，堂上不趨，城上不趨，",
                    "zhushu": "於重器，於近尊，於迫狹，無容也。歩張足曰趨。○筴音䇿。近，附近之近。狹音洽。重言：堂上不趨二，曲礼上。"
                },
                {
                    "paragraph": "武車不式，介者不拜。",
                    "zhushu": "兵車，不以容礼下人也。車中之拜，肅拜。○介音界。下，戸嫁反，重意：武車不式，曲礼上：兵車不式。重言：介者不拜二，一見曲礼上篇末。"
                },
                {
                    "paragraph": "○婦人吉事，雖有君賜，肅拜。爲尸坐，則不手拜，肅拜。爲䘮主，則不手拜。",
                    "zhushu": "肅拜，拜低頭也。手拜，手至地也。婦人以肅拜爲正，凶事乃手拜耳。爲尸，爲祖姑之尸也。土虞礼曰：男，男尸。女，女尸。爲䘮主，不手拜者，爲夫与長子當稽顙也，其餘亦手拜而已。雖或爲唯，或曰䘮，爲主則不手拜，肅拜也。○低，丁𠔃反。爲去，于僞反。"
                },
                {
                    "paragraph": "○葛絰而麻帶。",
                    "zhushu": "謂旣虞卒哭也。帶，所以自結束也。婦人質，少変，於䘮之帶，有除而無変。"
                },
                {
                    "paragraph": "○取爼進爼，不坐。",
                    "zhushu": "以其有足，亦柄尺之𩔖。○柄，兵命反。"
                },
                {
                    "paragraph": "○執虚如執盈，入虚如有人。",
                    "zhushu": "重愼。重意：執虚如執盈，曲礼：重執有如不克。"
                },
                {
                    "paragraph": "凡𥙊於室中，堂上無跣，燕則有之。",
                    "zhushu": "𥙊不跣者，王敬也。燕則有跣，爲歡也。天子、諸侯𥙊，有坐尸於堂之礼。𥙊所尊在室，燕所尊在堂。將燕，降，說屦。乃升堂。○跣，悉典反。爲，于僞反。稅屦，本又作脫，又作說，吐活反。"
                },
                {
                    "paragraph": "未嘗不食新。",
                    "zhushu": "嘗，謂薦新物於寢廟。"
                },
                {
                    "paragraph": "○僕於君子，君子升、下，則授綏，始乗則式，君子下行，然後還立。",
                    "zhushu": "還車而立，以俟其去。○還，音旋，注同。"
                },
                {
                    "paragraph": "○乗貳車則式，佐車則否。",
                    "zhushu": "貳車、佐車，皆副車也。朝祀之副曰貳，戎獵之副曰佐。鲁莊公敗于乾時，公䘮戎路，傳乗而歸。○朝，直遥反。䘮，息浪反。傳乗，上丈專反，又陟恋反；下䋲證反，下文除乗車同。"
                },
                {
                    "paragraph": "○貳車者，諸侯七乗，上大夫五乗，下大夫五乗。",
                    "zhushu": "此盖殷制也。周礼：貳車：公九乗，侯、伯七乗，子、男五乗，卿、大夫各如其命之数。"
                },
                {
                    "paragraph": "有貳車之乗馬，服車，不齒，",
                    "zhushu": "尊有爵者之物，廣敬也。服車，所乗車也。車有新舊。"
                },
                {
                    "paragraph": "觀君子之衣服，服劔，乗馬，弗賈。",
                    "zhushu": "平尊者之物，非敬也。○賈，音嫁。"
                },
                {
                    "paragraph": "其以乗壷酒、束脩、一犬賜人；若獻人，則陳酒執脩以將命，亦曰乗壷酒、束脩、一犬。",
                    "zhushu": "陳重者，執輕者，便也。乗壷，四壷也。酒，謂清也，糟也。不言陳犬，或無脩者，牽犬以致命也。於卑者曰賜，於尊者曰献。○便，婢靣反，下同。糟，早勞反。"
                },
                {
                    "paragraph": "其以鼎肉，則執以將命。",
                    "zhushu": "鼎肉，謂牲躰巳絶，可升於鼎。○已，如字，又音異。觧，庚買反。"
                },
                {
                    "paragraph": "其禽加於一𩀱，則執一𩀱以將命，委其餘。",
                    "zhushu": "加，猶多也。"
                },
                {
                    "paragraph": "犬則執緤。守犬、田犬，則授擯者，旣受，乃問犬名。牛則執紖，馬則執靮，皆右之；",
                    "zhushu": "緤、紖、靮，皆所以繫制之者。守犬、田犬，問名，畜養者當呼之。名，謂若韓盧、宋鵲之属。右之者，執之冝，由便也。○緤，息列反。守，手又反，又如字，注同。紖，丈引反。靮，丁曆反。畜，許六反。鵲，七畧反，犬也。"
                },
                {
                    "paragraph": "臣則左之。",
                    "zhushu": "異於衆物。臣謂囚俘。○俘，音孚。"
                },
                {
                    "paragraph": "車則說綏，執以將命。甲若有以前之，則執以將命；無以前之，則𥘵櫜奉冑。",
                    "zhushu": "甲，鎧也。有以前之，謂他摯幣也。櫜，弢鎧衣也。胄，兠鍪也。𥘵其衣，岀兠鍪以致命。○稅，本又作脫，又作說，同吐活反。祖，音但。櫜，音羔，甲衣也。奉，芳勇反。胄，直又反。鎧，苦代反。弢，吐刀反。兠，丁侯反。鍪，立侯反。"
                },
                {
                    "paragraph": "器則執蓋。",
                    "zhushu": "謂有表裏。"
                },
                {
                    "paragraph": "弓則以左手屈韣執拊。",
                    "zhushu": "韣，弓衣也。左手屈衣，并於拊執之，而右手執䔥。○韣，音獨。推，芳武反。并，必政反。"
                },
                {
                    "paragraph": "劔則啓櫝，蓋襲之，加夫橈與劔焉。",
                    "zhushu": "櫝，謂劔凾也。襲，郤合之。夫橈，劔衣也，加劔於衣上。夫，或爲煩，皆發声。○櫝，音獨。夫襓，上音扶，注同；下如遥反。凾，音咸。郤，去畧反，下文同。"
                },
                {
                    "paragraph": "笏、書、脩、苞苴、𠔃、茵、席、枕、几、熲、杖、琴、瑟，戈有刃者櫝、筴、籥，其執之，皆尚左手。",
                    "zhushu": "苞苴，謂編束萑葦以裹魚肉也。茵，著蓐也。熲，警枕也。筴，蓍也。籥，如笛，三孔，皆十六物也。左手執上，上陽也。右手執下，下隂也。○苴，子余反。茵音因。熲，京領反，注同，警枕也，又埛逈反。編，必綿反。菅音姦。葦，于鬼反。裏音果。著蓐，上音佇，下音辱。"
                },
                {
                    "paragraph": "刀郤刃授頴，削授拊。",
                    "zhushu": "辟用時，頴，鐶也。拊，謂把。○頴，役頂反。削音笑。辟音避。把音霸。"
                },
                {
                    "paragraph": "凡有刺刃者，以授人，則辟刃。",
                    "zhushu": "辟刃，不以正郷人也。○刺，七智反，又七亦反。辟，匹亦反，注同。郷，許亮反，下郷囯同。"
                },
                {
                    "paragraph": "乗兵車，岀先刃，入後刃。",
                    "zhushu": "不以刄郷囯也。"
                },
                {
                    "paragraph": "軍尚左，",
                    "zhushu": "左，陽也。陽主生，將軍有廟勝之䇿。左將軍爲上貴，不敗績。"
                },
                {
                    "paragraph": "卒尚右。",
                    "zhushu": "右，隂也。隂主殺，卒之行伍，以右爲上，示有死志。○卒，子忽反，注同。行伍，户剛反，下音五。"
                },
                {
                    "paragraph": "○賔客王恭，𥙊祀主敬，䘮事主哀，㑹同主詡。",
                    "zhushu": "恭，在貌也，而敬又在心。詡，謂敏而有勇，若斉囯佐。○詡，况矩反。"
                },
                {
                    "paragraph": "軍旅思險，隱情以虞。",
                    "zhushu": "險阻，出竒覆諼之處也。隱，意也，思也。虞，度也。當思念巳情之所能，以度彼之將然否。○阻，側吕反。覆，芳冨反，謂伏兵也，徐音赴。諼，况煩反，諼詐也，或云諼譁。處，昌慮反。度，大各反，下同。"
                },
                {
                    "paragraph": "○燕侍食於君子，則先飯而後巳。",
                    "zhushu": "所以勸也。○飯，煩晚反，下小飯同，重意：曲礼上侍食。"
                },
                {
                    "paragraph": "母放飯，母流歠，小飯而亟之。",
                    "zhushu": "亟，疾也。備噦噎若見問也。○歠，昌悅反。亟，紀力反，注同。噦噎，上於月反，下伊結反。"
                },
                {
                    "paragraph": "數噍母爲口容，",
                    "zhushu": "口容，弄口。○数，色角反。噍，字又作嚼，子𥬇反，又在𥬇反。"
                },
                {
                    "paragraph": "客自徹，亂焉則止。",
                    "zhushu": "主人乱其徹。"
                },
                {
                    "paragraph": "○客爵居左，其飲居右，",
                    "zhushu": "客爵，謂主人所酬賔之爵也，以優賔耳。賔不㪯奠于薦東。重意：曲礼上：食居人之左，一羹居人之右。"
                },
                {
                    "paragraph": "介爵、酢爵、僎爵皆居右。",
                    "zhushu": "三爵，皆飲爵也。介，賔之輔也。酢，所以酢主人也。古文礼僎作遵，遵謂郷人爲卿大夫來觀礼者。酢，或爲作。僎，或爲騶。○介，音界，注同。僎，音遵。騶，責留反，本又作馴，音廵。"
                },
                {
                    "paragraph": "○羞濡魚者進尾，",
                    "zhushu": "擗之由後，鯁肉易離也。乾魚進首，擗之由前，理易析也。○濡，音儒。擗，𥙷麥反，下同。鯁，格猛反。易，以䜴反，下同。析，星曆反。"
                },
                {
                    "paragraph": "冬右腴，",
                    "zhushu": "氣在下。腴，腹下也。○腴，以朱反。"
                },
                {
                    "paragraph": "夏右鰭。",
                    "zhushu": "氣在上。鰭，脊也。○右鰭，音祈。脊，子昔反。"
                },
                {
                    "paragraph": "𥙊、膴。",
                    "zhushu": "膴，大臠。謂刳魚腹也。膴，讀如哻。○膴，舊火呉反，依注音𠳲，况甫反，徐况紆反。脔，力轉反。刳，口胡反，又苦侯反。"
                },
                {
                    "paragraph": "○凡齊，執之以右，居之於左。",
                    "zhushu": "斉，謂食羹醬飲有斉和者也。居於左手之上，右手執而正之，由便也。○斉，才細反，注及下以斉并注同。食，音嗣。和，户卧反，下斉和同。便，婢靣反。"
                },
                {
                    "paragraph": "○贊幣自左，詔辭自右。",
                    "zhushu": "自，由也。謂爲君受幣，爲君出命也。立者尊右。○爲，干僞反，下爲君同。"
                },
                {
                    "paragraph": "○酌尸之僕，如君之僕。",
                    "zhushu": "當其爲尸則尊，"
                },
                {
                    "paragraph": "其在車，則左執轡，右受爵，𥙊左右軌范，乃飲。",
                    "zhushu": "周礼：大御𥙊两軹，𥙊軌，乃飲。軌与軹，於車同謂轊頭也。範与范声同，謂軾前也。○軌，媿羙反。范，音犯。軹音只。轊音衛。軾音式。"
                },
                {
                    "paragraph": "○凡羞有爼者，則於爼肉内𥙊。",
                    "zhushu": "爼於人爲横，不得𥙊於間也。"
                },
                {
                    "paragraph": "君子不食圂腴，",
                    "zhushu": "周礼圂作豢，謂犬豕之属，食米糓者也。腴，有似於人穢。○圂，与豢同，音患。𣿄，本又作穢，紆廢反，音烏外反。"
                },
                {
                    "paragraph": "一小子走而不趨，舉爵則坐𥙊立飲。",
                    "zhushu": "卜子，弟子也。卑，不得与賔、介俱備礼容也。"
                },
                {
                    "paragraph": "凡洗必盥。",
                    "zhushu": "洗盥，乃洗爵，先自絜也。盥有不洗也。○盥，音管，又古乱反。"
                },
                {
                    "paragraph": "牛羊之肺，離而不提心。",
                    "zhushu": "提，猶絶也。𠝥離之，不絶中央央少者，使易絶以𥙊耳。○不提心，丁礼反，注同，絶句。𠝥，苦圭反。犁，本又作離，同力𠔃反，又力知反。"
                },
                {
                    "paragraph": "凡羞有湆者，不以齊。",
                    "zhushu": "斉，和也。○湆，起及反。"
                },
                {
                    "paragraph": "爲君子擇葱薤，則絶其本末。",
                    "zhushu": "爲有萎乾。○爲，于僞反，注同。薤，户戒反。萎乾，上於危反，又於僞反，下音于。"
                },
                {
                    "paragraph": "羞首者，進喙𥙊耳。",
                    "zhushu": "耳出見也。○喙，許穢反。見，賢遍反。"
                },
                {
                    "paragraph": "○尊者，以酌者之左爲上尊，",
                    "zhushu": "尊者，設尊者也。酌者郷尊其左，則右尊也。○樽，本又作尊，注下皆同。郷，許亮反，下郷人同。"
                },
                {
                    "paragraph": "尊壷者，靣其鼻。",
                    "zhushu": "鼻在靣中，言郷人也。重意：玉藻：唯君靣尊。"
                },
                {
                    "paragraph": "飲酒者，禨者、醮者，有折爼不坐。",
                    "zhushu": "折爼尊，徹之，乃坐也。巳休飲曰禨，酌始冠曰醮。○機，其記反。醮，子笑反。折，之設反，下及注皆同。冠，古乱反。"
                },
                {
                    "paragraph": "未歩爵，不嘗羞。",
                    "zhushu": "歩，行也。"
                },
                {
                    "paragraph": "○牛與羊魚之腥，聶而切之爲膾，",
                    "zhushu": "聶之言䐑也，先藿葉切之，復報切之，則成膾。○聶，之渉反，注及下皆同。膾，古外反。䐑，直輒反。復，扶又反。"
                },
                {
                    "paragraph": "麋鹿爲菹，野豕爲軒，皆聶而不切。𪊽爲辟雞，兔爲宛脾，皆聶而切之。切葱若薤，實之，醯以柔之。",
                    "zhushu": "此軒、辟雞、宛脾，皆菹𩔖也。其作之狀，以醯与葷菜俺之，殺肉及腥氣也。○麋音眉。軒音献，注同。麕，俱倫反。辟音壁，又𥙷麥反，徐扶益反，注同。兎，他故反。苑脾，上於阮反，下毗支反。切葱若薤實之，絶句。菹，莊居反。羣，許云反。淹，於廉反，又於刼反。"
                },
                {
                    "paragraph": "○其有折爼者，取𥙊反之，不坐。燔亦如之。",
                    "zhushu": "亦爲柄尺之𩔖也。燔，炙也。郷射曰：賔“奠爵于薦西，興，取肺，坐。絶𥙊，左手嚌之，興，加于爼，坐帨手。”○燔音煩。柄，兵命反。斉之，才細反。恱，本亦作帨，始銳反。"
                },
                {
                    "paragraph": "尸則坐。",
                    "zhushu": "尸，尊也。少牢饋食礼曰：尸左執爵，右兼取肝肺，擩于爼塩，振𥙊嚌之，加于菹豆。○食音嗣。檽，本又作懦，而專反，又而悅反，徐耳誰反。重意：尸則坐，曲礼、内則坐如尸。"
                },
                {
                    "paragraph": "○衣服在躬而不知其名爲罔。",
                    "zhushu": "罔，猶罔罔，无知貌。○罔，本亦作冈，又作誷，亡兩反。"
                },
                {
                    "paragraph": "○其未有燭而後至者，則以在者告。道瞽亦然。",
                    "zhushu": "爲其不見，意欲知之也。師冕見，及階，子曰：階也。及席，子曰：席也。皆坐。子告之曰：某在斯，某在斯。○道音導。爲，于僞反，下爲貴、下文爲人、爲巳同。冕見，賢遍反。"
                },
                {
                    "paragraph": "凡飲酒，爲獻主者執燭、抱燋，客作而辭，然後以授人。",
                    "zhushu": "爲宵言也。主人親執燭敬賔，示不倦也。言献主者，容君使宰夫也。末𤑔曰燋。○燋，側角反，又子約反，或音在遥反。𤑔，人恱反。"
                },
                {
                    "paragraph": "執燭，不讓，不辭，不歌。",
                    "zhushu": "以燭継晝，礼殺。○殺，色戒反。"
                },
                {
                    "paragraph": "洗、盥、執食飲者，勿氣，有問焉，則辟咡而對。",
                    "zhushu": "示不敢歆𦤀也。口旁曰咡。○辟，匹亦反，徐孚益反。咡，而志反。歆，許金反。臭，許又反。重意：曲礼上：負劒辟咡詔之。"
                },
                {
                    "paragraph": "○爲人𥙊，曰致福。爲巳𥙊而致膳於君子曰膳，祔練曰告。",
                    "zhushu": "此皆致𥙊祀之餘於君子也。攝主言致福，申其辝也。自𥙊言膳，謙也。祔、練言告，不敢以爲福、膳也。"
                },
                {
                    "paragraph": "凡膳、告於君子，主人展之，以授使者于阼階之南，南靣，再拜稽首送，反命，主人又再拜稽首。",
                    "zhushu": "展，省具也。○使，色吏反。"
                },
                {
                    "paragraph": "其禮：太牢則以牛左肩、臂、臑、折九个，少牢則以羊左肩七个，犆豕則以豕左肩五个。",
                    "zhushu": "折，断分之也。皆用左者，右以𥙊也。羊豕不言臂臑，因牛序之可知。○臂，本亦作辟，必豉反，注同。臑，奴報反，又奴到反，說文去臂羊、犬，讀若儒，字林人於反。个，古賀反，下同。犆，大得反。断，丁管反，又大喚反。分，方云反，又扶問反，本又作个，古賀反。"
                },
                {
                    "paragraph": "○國家靡敝，則車不雕幾，甲不組縢，食器不刻鏤，君子不履絲屨，馬不常秣。",
                    "zhushu": "靡敝，賦稅亟也。雕，畫也。幾，附纒爲沂鄂也。組縢，以組飾之及紟帶也。詩云：公徒三萬，貝胄朱綅。亦鎧飾也。○靡，亡皮反，注同。幾，其衣反，注同。組，音祖。縢，大登反。常，如字，𢘆也，本亦作其。秣，音末，榖馬。亟，本亦作極，紀力反，急也，一音其力反。沂，魚巾反。鄂，五合反。紟，其䕃反，結也。綅，息廉反，又音侵。鎧，苦代反。重言：則車不雕幾，食器不刻鏤二，一見哀公問二十七，無則字与食字。"
                }
            ]
        },
        {
            "name": "學記第十八",
            "paragraphs": [
                {
                    "paragraph": "學記第十八",
                    "zhushu": "○陸曰：鄭云：斈記者，以其記人斈教之義。",
                    "type": 1
                },
                {
                    "paragraph": "發慮憲，求善良，足以謏聞，不足以動衆。",
                    "zhushu": "憲，法也。言發計慮，當擬度於法式也。求，謂招來也。謏之言小也。動衆，謂師役之事。○憲音献。謏，思了反，徐所穆反。聞音問，声聞。度，大各反。"
                },
                {
                    "paragraph": "就賢體逺，足以動衆，未足以化民。",
                    "zhushu": "就，謂躬下之。躰，猶親也。○下，戸嫁反。"
                },
                {
                    "paragraph": "君子如欲化民成俗，其必由學乎！",
                    "zhushu": "所斈者，聖人之道在方策。○策，𥘉革反。"
                },
                {
                    "paragraph": "玉不琢，不成器；人不學，不知道。是故古之王者，建國君民，教學爲先。",
                    "zhushu": "謂内則設師保以教，使囯子斈焉。外則有太斈、庠序之官。○琢，丁角反，洽玉曰琢。大，音㤗，後太斈皆同。"
                },
                {
                    "paragraph": "兊命曰：念終始典于學。其此之謂乎！",
                    "zhushu": "典，經也。言斈之不舎業也。兊，當爲說字之誤也。髙宗夢傳說，求而得之，作說命三篇，在尚書，今亡。○兊，依注作說，音恱，下兌命放此。舎音捨。兊當徒外反。重言：其此之謂乎五，四見此下文。"
                },
                {
                    "paragraph": "雖有嘉肴，弗食，不知其旨也；雖有至道，弗學，不知其善也。",
                    "zhushu": "旨，美也。○肴，户交反。"
                },
                {
                    "paragraph": "是故學然後知不足，教然後知困。",
                    "zhushu": "斈則暏巳行之所矩，教則見巳道之所未逹。○暏，丁古反。行，下孟反，下注德行同。"
                },
                {
                    "paragraph": "知不足，然後能自反也；知困，然後能自強也。故曰：教學相長也。",
                    "zhushu": "自反，求諸巳也。自強脩業，不敢倦。○強，其丈反，又其良反，下注同。長，丁兩反，下注長稺、長者皆同。"
                },
                {
                    "paragraph": "兊命曰：學學半。其此之謂乎！",
                    "zhushu": "言斈人乃益巳之斈半。○斈斈，上胡孝反，下如字。斈人，胡孝反，又音教。"
                },
                {
                    "paragraph": "古之教者，家有塾，黨有庠，術有序，國有學。",
                    "zhushu": "術當爲遂，声之誤也。古者仕焉而已者，㱕教於閭里，朝夕坐於門，門側之堂謂之塾。周礼：五百家爲黨，万二千五百家爲遂。黨属於鄉，遂在逺郊之外。○塾音熟，一音育。術音遂，岀注。"
                },
                {
                    "paragraph": "比年入學，",
                    "zhushu": "斈者，毎歳來入也。"
                },
                {
                    "paragraph": "中年考校",
                    "zhushu": "。中，猶間也。郷遂大夫間歳則考斈者之徳行道藝。周礼：三歳大比，乃考焉。○中，徐丁仲反，注同。間，間厠之間，下同。比，毗志反。"
                },
                {
                    "paragraph": "一年視離經辨志，三年視敬業樂群，五年視愽習親師，七年視論學取友，謂之小成。九年知𩔖通逹，強立而不反，謂之大成。",
                    "zhushu": "離經，断句絶也。辨志，謂别其心意所𧼈郷也。知𩔖，知事義之比也。強立，臨事不惑也。不反，不違失師道。○樂，五孝反，又音岳，下不能樂斈同。断句，丁乱反。别，彼列反。𧼈，七住反。郷，許亮反。比，必履反，一音必利反。"
                },
                {
                    "paragraph": "夫然後足以化民易俗，近者說服而逺者懷之，此大學之道也。",
                    "zhushu": "懷，來也。安也。○說音恱。"
                },
                {
                    "paragraph": "記曰：蛾子時術之。其此之謂乎！",
                    "zhushu": "蛾，蚍蜉也。蚍蜉之子，微蟲耳。時術蚍蜉之所爲，其功乃復。戌大垤。○蛾，魚起反，注同，本或作蟻。蚍音毗。蜉音孚，尓雅云：毗蜉，大蟻。復，扶又反。垤，大結反。毛詩傳云：蟻冡也。"
                },
                {
                    "paragraph": "大學始教，皮弁𥙊菜，示敬道也。",
                    "zhushu": "皮弁，天子之朝朝服也。𥙊莱，礼先聖先師。莱，謂芹藻之属。○朝朝，並直滛反。芹音勤。藻音早。重意：皮弁𥙊莱，郊特牲：王皮弁以聽𥙊報。"
                },
                {
                    "paragraph": "宵雅肄三，官其始也。",
                    "zhushu": "宵之言小也。肄，習也。習小雅之三，謂鹿鳴、四牡、皇皇者華也。此皆君臣宴樂相勞苦之詩，爲始斈者習之，所以勤之以官，且取上下相和厚。○宵音消。肄，本又作肆，同以二反，注同。樂音洛。勞，力告反，又如字。爲，于僞反。"
                },
                {
                    "paragraph": "入學鼔篋，孫其業也。",
                    "zhushu": "鼔篋，擊鼔警衆，乃發篋，出所治經業也。孫猶恭順也。○篋，苦恊反，孫音遜，注及下皆同。警，京領反。"
                },
                {
                    "paragraph": "夏楚二物，収其威也。",
                    "zhushu": "夏，槄也。楚，荆也。二者所以扑撻犯礼者。収，謂収歛整斉之。威，威儀也。○夏，古雅反，注同。槄，吐刀反，尓雅云：槄，山榎。扑，普卜反，尚書云：扑作教刑。撻，他逹反。"
                },
                {
                    "paragraph": "未卜禘不視學，游其志也。",
                    "zhushu": "禘，大𥙊也。天子、諸侯旣𥙊，乃視斈考校，以游暇斈者之志意。○禘，大計反。游音由，本亦作遊。暇，戸嫁反，舊古雅反。"
                },
                {
                    "paragraph": "時觀而弗語，存其心也。",
                    "zhushu": "使之悱悱憤憤，然後啓發也。○語，魚庶反。悱，芳鬼反。憤，扶粉反，一本直作悱憤。"
                },
                {
                    "paragraph": "㓜者聽而弗問，學不躐等也。",
                    "zhushu": "斈，教也。教之長稺。○斈，胡孝反，注同。躐音里輒反。稺，直吏反。"
                },
                {
                    "paragraph": "此七者，教之大倫也。",
                    "zhushu": "倫，理也。自大斈始教至此，其義七也。"
                },
                {
                    "paragraph": "記曰：凡學，官先事，士先志。其此之謂乎！",
                    "zhushu": "官，居官者也。士，斈士也。"
                },
                {
                    "paragraph": "大學之教也，時教必有正業，退息必有居",
                    "zhushu": "有居，有常居也。"
                },
                {
                    "paragraph": "學不學操縵，不能安弦。",
                    "zhushu": "操缦，雜弄。○操，七刀反，注同。縵，未旦反。雜，徂合反。"
                },
                {
                    "paragraph": "不學博依，不能安詩。",
                    "zhushu": "博依，廣譬喻也。○依，或爲衣。依，於豈反，注皆同。"
                },
                {
                    "paragraph": "不學雜服，不能安禮。",
                    "zhushu": "雜服，冕服、皮弁之属。雜或爲雅。"
                },
                {
                    "paragraph": "不興其藝，不能樂學。",
                    "zhushu": "興之言喜也，歆也。藝謂礼、樂、射、御、書、数。○興，虚應反。歆，許金反。"
                },
                {
                    "paragraph": "故君子之於學也，藏焉，脩焉，息焉，遊焉。",
                    "zhushu": "藏，謂懷抱之。脩，習也。息，謂作勞休止之為息。遊，謂間暇无事之為遊。○間音閑。"
                },
                {
                    "paragraph": "夫然，故安其學而親其師，樂其友而信其道。是以雖離師輔而不反也。兊命曰：敬孫務時敏，厥脩乃來。其此之謂乎！",
                    "zhushu": "敬孫，敬道孫業也。敏，疾也。厥，其也。斈者務及時而疾，其所脩之業乃來。○樂其音岳，又音洛，又五孝反。離，力智反。重言：其此之謂乎五，並見上文。"
                },
                {
                    "paragraph": "今之教者，呻其佔畢，多其訊，",
                    "zhushu": "呻，吟也。佔，視也。簡謂之畢。訊，猶問也。言今之師自不曉經之義，但吟誦其所視簡之文，多其難問也。呻或爲慕，訊，或爲訾。○呻音伸，一音新，吟也。佔，勑沾反，視也。訊字又作誶，音信，問也。呻吟，魚金反，又作訡，同。難，乃旦反。訾，才斯反，又音紫。"
                },
                {
                    "paragraph": "言及于數，",
                    "zhushu": "其發言岀說，不首其義，動云有所法象而巳。○数，色往反。"
                },
                {
                    "paragraph": "進而不顧其安，",
                    "zhushu": "務其所誦多，不惟其未曉。"
                },
                {
                    "paragraph": "使人不由其誠，",
                    "zhushu": "由，用也。使斈者誦之而爲之說，不用其誠。"
                },
                {
                    "paragraph": "教人不盡其材。",
                    "zhushu": "材，道也。謂師有所𨼆也。易曰：兼三材而兩之，謂天地人之道。"
                },
                {
                    "paragraph": "其施之也悖，其求之也佛。",
                    "zhushu": "教者言非，則斈者矢問。○施，始移反，下同。悖，布内反。佛，本又作拂，扶弗反。"
                },
                {
                    "paragraph": "夫然，故隱其學而疾其師，苦其難而不知其益也。",
                    "zhushu": "𨼆，不称掦也。不知其益，若无益然。"
                },
                {
                    "paragraph": "雖終其業，其去之必速。",
                    "zhushu": "速，疾也。斈不心解，則忘之易。○去，如字，又起吕反。解，胡買反。忘，亡亮反。易，以䜴反，下文、注皆同。"
                },
                {
                    "paragraph": "教之不刑，其此之由乎！",
                    "zhushu": "刑，猶成也。"
                },
                {
                    "paragraph": "大學之法，禁於未發之謂豫，",
                    "zhushu": "未發，情慾未生，謂年十五時。○禁，居鴆反，又音金，下同。慾音欲，一音喻，下注同。"
                },
                {
                    "paragraph": "當其可之謂時，",
                    "zhushu": "可謂年二十成人時。"
                },
                {
                    "paragraph": "不陵節而施之謂孫，",
                    "zhushu": "不陵莭，謂不教長者、才者以小，教㓜者、鈍者以大也。施猶教也。孫，順也。○鈍，徒困反。"
                },
                {
                    "paragraph": "相觀而善之謂摩。",
                    "zhushu": "不並問，則教者思專也。摩，相切磋也。○摩，本又作靡，莫波反，徐亡髲反。思，息吏反，下思放同。磋，七多反。"
                },
                {
                    "paragraph": "此四者，教之所由興也。",
                    "zhushu": "興，起也。"
                },
                {
                    "paragraph": "發然後禁，則扞格而不勝；",
                    "zhushu": "教不能勝其情慾。格，讀如凍咨之𠗂。扞，堅不可入之貌。○扞，胡半反，注同。格，胡客反，又户隔反，扞格，不入也，注同。勝音升，又升證反。𠗂，胡客反，下同。此二字並從冫，或水旁作，非。一音户各反。"
                },
                {
                    "paragraph": "時過然後學，則勤苦而難成；",
                    "zhushu": "時過則思放也。○過，胡卧反。"
                },
                {
                    "paragraph": "雜施而不孫，則壞亂而不脩。",
                    "zhushu": "小者不逹，大者難識。斈者，所惑也。○壞音恠，徐胡拜反。"
                },
                {
                    "paragraph": "獨學而無友，則孤陋而寡聞。",
                    "zhushu": "不相觀也。"
                },
                {
                    "paragraph": "燕朋逆其師，",
                    "zhushu": "燕，猶䙝也。䙝其朋友。○燕音鷰。䙝，息列反，下同。"
                },
                {
                    "paragraph": "燕辟廢其學。",
                    "zhushu": "䙝師之譬喻。○辟，音譬，注及下罕辟同。"
                },
                {
                    "paragraph": "此六者，教之所由廢也。",
                    "zhushu": "廢㓕。"
                },
                {
                    "paragraph": "君子旣知教之所由興，又知教之所由廢，然後可以爲人師也。故君子之教喻也，道而弗牽，強而弗抑，開而弗逹。",
                    "zhushu": "道，示之以道塗也。抑，猶推也。開爲發頭角。○道，音導，注道示及下同。強，沈其良反，徐其兩反，下同。爲，于僞反，下爲斈者同。"
                },
                {
                    "paragraph": "道而弗牽則和，強而弗抑則易，開而弗逹則思。和、易以思，可謂善喻矣。",
                    "zhushu": "思而得之則深。"
                },
                {
                    "paragraph": "學者有四失，教者必知之。人之學也，或失則多，或失則寡，或失則易，或失則止。此四者，心之莫同也。",
                    "zhushu": "失於多，謂才少者。失於寡，謂才多者。失於易，謂好問不識者。失於止，謂好思不問者。○好，呼报反，下好思、好述同。"
                },
                {
                    "paragraph": "知其心，然後能救其失也。",
                    "zhushu": "救其失者，多与易則抑之，寡与止則進之。"
                },
                {
                    "paragraph": "教也者，長善而救其失者也。善歌者，使人繼其聲；善教者，使人繼其志。",
                    "zhushu": "言爲之善者，則後人楽放傚。○長，丁丈反，下文及注同。教，如字，一本作斈，胡孝反。放，方往反。傚，胡教反。"
                },
                {
                    "paragraph": "其言也，約而逹，微而臧，罕譬而喻，可謂繼志矣。",
                    "zhushu": "師說之明，則弟子好述之，其言少而解。臧。善也。○臧，子郎反。解，胡買反，下文注同。"
                },
                {
                    "paragraph": "君子知至學之難易，而知其美惡，然後能博喻。能博喻，然後能爲師，能爲師，然後能爲長，能爲長，然後能爲君，",
                    "zhushu": "美惡，說之是非也。長，逹官之長。○惡，烏路反，又如字。"
                },
                {
                    "paragraph": "故師也者，所以學爲君也。",
                    "zhushu": "弟子斈於師，斈爲君。"
                },
                {
                    "paragraph": "是故擇師不可不慎也。",
                    "zhushu": "師善則善。"
                },
                {
                    "paragraph": "記曰：三王、四代唯其師。此之謂乎！",
                    "zhushu": "四代，虞、夏、殷、周。"
                },
                {
                    "paragraph": "凡學之道，嚴師爲難。",
                    "zhushu": "嚴，尊敬也。"
                },
                {
                    "paragraph": "師嚴然後道尊，道尊然後民知敬學。是故君之所不臣於其臣者二：當其爲尸，則弗臣也；當其爲師，則弗臣也。",
                    "zhushu": "尸，主也。爲𥙊主也。"
                },
                {
                    "paragraph": "大學之禮，雖詔於天子，無北面，所以尊師也。",
                    "zhushu": "尊師，重道焉，不使処臣位也。武王踐阼，召師尚父而問焉，曰：昔黄帝、顓頊之道存乎？意亦忽不可得見与？師尚父曰：在丹書。王欲聞之，則斉矣。王斉三日，端冕，師尚父亦端冕，奉書而入，負屏而立。王下堂，南靣而立。師尚父曰：先王之道，不北靣。王行西，折而南，東靣而立。師尚父西靣，道書之言。○顓音專。頊，許玉反。与音餘。斉，側皆反，下同。奉，芳勇反。折，之設反。"
                },
                {
                    "paragraph": "善學者，師逸而功倍，又從而庸之。不善學者，師勤而功半，又從而怨之。",
                    "zhushu": "從，隨也。庸，功也。功之受其道，有功於巳。"
                },
                {
                    "paragraph": "善問者，如攻堅木，先其易者，後其節目，及其乆也，相說以解；不善問者反此。",
                    "zhushu": "言先易後難，以漸入。○說，音悅。"
                },
                {
                    "paragraph": "善待問者，如撞鍾，叩之以小者則小鳴，叩之以大者則大鳴，待其從容，然後盡其聲。不善荅問者反此。",
                    "zhushu": "從，讀如冨父舂戈之舂。舂容，謂重撞擊也，始者一声而已。斈者，旣開其端意，進而復問，乃極說之，如撞鍾之成声矣。從或爲松。○撞，丈江反。叩，音口。從，依注讀爲春，式容反。父，音甫。重，直用反。復，扶又反。"
                },
                {
                    "paragraph": "此皆進學之道也。",
                    "zhushu": "此皆善問善荅也。"
                },
                {
                    "paragraph": "記問之學，不足以爲人師。",
                    "zhushu": "記問，謂豫誦雜難、雜說，至講時爲斈者論之。此或時師不心解，或斈者所未能問。○難，乃旦反。"
                },
                {
                    "paragraph": "必也其聽語乎！",
                    "zhushu": "必待其問乃說之。"
                },
                {
                    "paragraph": "力不能問，然後語之，語之而不知，雖舎之可也。",
                    "zhushu": "舎之，湏後。○語，魚據反，下同。舎音捨，又如字，注下同。"
                },
                {
                    "paragraph": "良冶之子，必學爲裘。",
                    "zhushu": "仍見其家錮𥙷穿鑿之器也。𥙷器者，其金柔乃合，有似於爲裘。○冶，音也。錮音固。穿，字又作䆤，音川。鑿，在洛反。"
                },
                {
                    "paragraph": "良弓之子，必學爲箕。",
                    "zhushu": "仍見其家撓角幹也。撓角幹者，其材冝調，調乃三躰相勝，有似於爲楊桞之箕。○箕音基，注同。撓，而小反，下同，曲屈也，一音乃孝反。幹，古旦反。勝音升，任也。一本作称，尺證反。"
                },
                {
                    "paragraph": "始駕馬者反之，車在馬前。",
                    "zhushu": "以言仍見，則貫即事易也。○始駕者，一本作始駕馬者。貫，古患反，習也。"
                },
                {
                    "paragraph": "君子察於此三者，可以有志於學矣。",
                    "zhushu": "仍讀先王之道，則爲來事不惑。"
                },
                {
                    "paragraph": "古之學者，比物醜𩔖。",
                    "zhushu": "以事相况而爲之醜，猶比也。醜或爲計。"
                },
                {
                    "paragraph": "鼔無當於五聲，五聲弗得不和。水無當於五色，五色弗得不章。學無當於五官，五官弗得不治。師無當於五服，五服弗得不親。",
                    "zhushu": "當，猶主也。五服，斬衰至緦麻之親。○當，丁浪反，主也，下及注皆同。治，直吏反。"
                },
                {
                    "paragraph": "君子曰：大德不官，",
                    "zhushu": "謂君也。"
                },
                {
                    "paragraph": "大道不器，",
                    "zhushu": "謂聖人之道，不如器施於一物。"
                },
                {
                    "paragraph": "大信不約，",
                    "zhushu": "謂若胥命于蒲，无盟約。○約，徐於妙反，沈於畧反，注同。"
                },
                {
                    "paragraph": "大時不齊。",
                    "zhushu": "或時以生，或時以死。○斉如字。"
                },
                {
                    "paragraph": "察於此四者，可以有志於本矣。",
                    "zhushu": "本立而道生。言以斈爲本，則其德於民无不化，於俗无不成。"
                },
                {
                    "paragraph": "三王之𥙊川也，皆先河而後海，或源也，或委也，此之謂務本。",
                    "zhushu": "源，泉所岀也。委，流所聚也。始岀一勺，卒成不測。○源，本又作原。委，於僞反，注同。勺，時酌反。"
                }
            ]
        },
        {
            "name": "樂記第十九",
            "paragraphs": [
                {
                    "paragraph": "樂記第十九",
                    "zhushu": "○陸曰：鄭云：名樂記者以其記樂之義。",
                    "type": 1
                },
                {
                    "paragraph": "凡音之起，由人心生也。人心之動，物使之然也。感於物而動，故形於聲。",
                    "zhushu": "宫、商、角、徴、羽，雜比曰音，单岀曰声。形，猶見也。○徴，張里反，後倣此。比，毗志反，下文同。見，賢遍反。重言：感於物而動，下文感於物而后動。故形於声二，下文一。"
                },
                {
                    "paragraph": "聲相應，故生變，",
                    "zhushu": "樂之器，弹其宫則衆宫應，然不足樂，是以変之使雜也。易曰：同声相應，同氣相求。春秋傳曰：若以水済水，誰能食之？若琴瑟之專一，誰能聽之？○應，應對之應，萹内同。弹，徒丹反。樂音岳，又音洛。"
                },
                {
                    "paragraph": "變成方，謂之音。",
                    "zhushu": "方，猶文章也。"
                },
                {
                    "paragraph": "比音而樂之，及干戚羽旄，謂之樂。",
                    "zhushu": "干，盾也。戚，斧也，武舞所執也。羽，翟羽也。旄，旌，牛尾也，文舞所執。周礼舞師、樂師掌教舞，有兵舞，有干舞，有羽舞，有旄舞。詩曰：左手执籥，右手秉翟。○旄音毛。盾，本又作楯，述允反，又音允。翟音狄。籥，羊灼反。"
                },
                {
                    "paragraph": "樂者，音之所由生也，其本在人心之感於物也。是故其哀心感者，其聲噍以殺；其樂心感者，其聲嘽以緩；其喜心感者，其聲發以散；其怒心感者，其聲粗以厲；其敬心感者，其聲直以廉；其愛心感者，其聲和以柔。六者非性也，感於物而后動，",
                    "zhushu": "言人声在所見，非有常也。噍，踧也。啴，寛綽貌。發，猶掦也。粗，麄也。○噍，子遥反，徐在堯反，沈子堯反，踧也，謂急也。殺，色界反，徐所例反。其楽，音洛。啴，昌善反，寛緩也。散，思旦反。粗，采都反，又才古反。踧，子六反。綽，処約反。"
                },
                {
                    "paragraph": "是故先王慎所以感之者。故禮以道其志，樂以和其聲，政以一其行，刑以防其姦。禮、樂、刑、政，其極一也，",
                    "zhushu": "極，至也。○道音導。行，下孟反。○重言：礼樂刑政二，下文。"
                },
                {
                    "paragraph": "所以同民心而岀治道也。",
                    "zhushu": "此其所謂至也。○治，直吏反，下同。"
                },
                {
                    "paragraph": "凡音者，生人心者也。情動於中，故形於聲，聲成文謂之音。是故治丗之音安以樂，其政和；亂丗之音怨以怒，其政乖；亡國之音哀以思，其民困。聲音之道，與政通矣。",
                    "zhushu": "言八音和否隨政也。玉藻曰：御瞽幾声之上下。治丗之音，絶句。安以樂，音洛，絶句。雷讀上至安，絶句。樂音岳，以樂二字爲句。其政和，崔讀上句依雷，下以樂，其政和揔爲一句。下乱丗、亡囯各放此。○思，息吏反，又音笥。否音不。藻音早。瞽音古。幾，居希反，又音祈。上下，時掌反。互註：詩関雎：在心爲志，發言爲詩。情動於中而形於言云云。情發於声，声成文，謂之音。"
                },
                {
                    "paragraph": "宫爲君，商爲臣，角爲民，徵爲事，羽爲物。五者不亂，則無怗懘之音矣。",
                    "zhushu": "五者，君、臣、民、事、物也。凡声濁者尊，清者卑。怗懘，敝敗不和貌。○怗，徐昌廉反，弊也。懘，昌制反，又昌紙反，敗也。敝音弊。"
                },
                {
                    "paragraph": "宫亂則荒，其君驕；商亂則陂，其官壞；角亂則憂，其民怨；徴亂則哀，其事勤；羽亂則危，其財匱。五者皆亂，迭相陵，謂之慢。如此，則國之滅亡無日矣。",
                    "zhushu": "君、臣、民、事、物，其道乱，則其音應而乱。荒，猶散也。陂，傾也。書曰：王耄荒。易曰：无平不陂。○陂，彼義反，注同，傾也。匱，其媿反，乏也。迭，田莭反。散，蘇旦反。耄，莫报反。"
                },
                {
                    "paragraph": "鄭衛之音，亂丗之音也，比於慢矣。",
                    "zhushu": "比，猶同也。○比，毗志反，注同，又如字。"
                },
                {
                    "paragraph": "桑間濮上之音，亡國之音也，其政散，其民流，誣上行私而不可止也。",
                    "zhushu": "濮水之上，地有桑間者，亡囯之音，於此之水出也。昔殷紂使師延作靡靡之樂，巳而自沈於濮水。後師㳙過焉，夜聞而冩之，爲晋平公鼔之，是之謂也。桑間在濮陽南。誣，罔也。○濮音卜，水名。誣音无，注同。㳙，古玄反。爲，于僞反，下爲作法度同。"
                },
                {
                    "paragraph": "凡音者，生於人心者也。樂者，通倫理者也。",
                    "zhushu": "倫，猶𩔖也。理，分也。○分，扶問反。"
                },
                {
                    "paragraph": "是故知聲而不知音者，禽獸是也；知音而不知樂者，衆庶是也。唯君子爲能知樂。",
                    "zhushu": "禽獸知此爲声耳，不知其宫商之変也。八音並作，克諧曰楽。○諧，户皆反。"
                },
                {
                    "paragraph": "是故審聲以知音，審音以知樂，審樂以知政，而治道備矣。是故不知聲者，不可與言音，不知音者，不可與言樂。知樂則幾於禮矣。禮樂皆得，謂之有德。德者，得也。",
                    "zhushu": "幾，近也。聽楽而知政之得失，則能正君、臣、民、事、物之礼也。○治，直吏反，下民治行同。幾音譏，一音巨依反，注同。"
                },
                {
                    "paragraph": "是故樂之隆，非極音也；食饗之禮，非致味也。",
                    "zhushu": "隆，猶盛也。極，窮也。食，音嗣，下食饗同。"
                },
                {
                    "paragraph": "清廟之瑟，朱弦而䟽越，壹倡而三歎，有遺音者矣。大饗之禮，尚玄酒而爼腥魚，大𡙡不和，有遺味者矣。",
                    "zhushu": "清廟，謂作楽歌清廟也。朱弦練，朱弦練則声濁。越，瑟底孔也。畫䟽之，使声遟也。倡，發歌句也。三歎，三人從歎之耳。大饗，祫𥙊先王，以腥魚爲爼实，不臑孰之。大羹，肉湆，不調以塩菜。遺，猶餘也。○䟽音踈，下同。倡，昌諒反，注同。腥音星。和，胡卧反。厎，都礼反。畫音獲。祫音洽。臑音而。湇，去及反。重言：大羹不和三。○見礼器第十萹，一見郊特牲十一篇。"
                },
                {
                    "paragraph": "是故先王之制禮樂也，非以極口腹耳目之欲也，將以教民平好惡而反人道之正也。",
                    "zhushu": "教之使知好惡也。○好惡，上呼報反，下烏路反，又並如字，後好惡二字相連者，皆放此。重言：先王之制礼也三，一檀弓上，一礼器。"
                },
                {
                    "paragraph": "人生而静，天之性也；感於物而動，性之欲也。",
                    "zhushu": "言性不見物則无欲。"
                },
                {
                    "paragraph": "物至知知，然後好惡形焉。",
                    "zhushu": "至，來也。知，知毎物來則又有知也。言見物多則欲益衆。形，猶見也。○見，賢遍反。"
                },
                {
                    "paragraph": "好惡無節於内，知誘於外，不能反躬，天理滅矣。",
                    "zhushu": "節，法度也。知，猶欲也。誘，猶道也，引也。躬，猶巳也。理，猶性也。○誘音酉。道音導。"
                },
                {
                    "paragraph": "夫物之感人無窮，而人之好惡無節，則是物至而人化物也。人化物也者，滅天理而窮人欲者也。",
                    "zhushu": "窮人欲言，无所不爲。"
                },
                {
                    "paragraph": "於是有悖逆詐僞之心，有淫泆作亂之事。是故強者脅弱，衆者暴寡，知者詐愚，勇者苦怯，疾病不養，老幼孤獨不得其所，此大亂之道也。是故先王之制禮樂，人爲之節。",
                    "zhushu": "言爲作法度，以遏其欲。○悖，布内反，下同。泆，音逸。強，其良反。脅，許怯反。知，音智。怯，起劫反。遏，於葛反，本亦作節。"
                },
                {
                    "paragraph": "衰麻哭泣，所以節䘮紀也；鐘鼔干戚，所以和安樂也；昏姻冠笄，所以别男女也；射郷食饗，所以正交接也。",
                    "zhushu": "男二十而冠，女許嫁而笄，成人之礼。射郷、大射、郷飲酒也。○衰，七雷反。楽音洛。冠，古乱反，注同。笄音雞。别，彼列反，下文、注皆同。"
                },
                {
                    "paragraph": "禮節民心，樂和民聲，政以行之，刑以防之。禮、樂、刑、政，四逹而不悖，則王道備矣。樂者爲同，禮者爲異。同則相親，異則相敬。",
                    "zhushu": "同，謂協好惡也。異，謂别貴賤也。"
                },
                {
                    "paragraph": "樂勝則流，禮勝則離。",
                    "zhushu": "流，謂合行不敬也。離，謂析居不和也。○勝，始證反。析，思歴反。"
                },
                {
                    "paragraph": "合情飾貌者，禮樂之事也。",
                    "zhushu": "欲其並行斌斌然。○飭音勑，本又作飾，音式。斌，彼貧反，本又作彬。"
                },
                {
                    "paragraph": "禮義立，則貴賤等矣，樂文同，則上下和矣。好惡著則賢不肖別矣。刑禁暴，爵舉賢，則政均矣。仁以愛之，義以正之，如此則民治行矣。",
                    "zhushu": "等，階級也。○著，張慮反。肖音笑。"
                },
                {
                    "paragraph": "樂由中出，",
                    "zhushu": "和在心也。"
                },
                {
                    "paragraph": "禮自外作。",
                    "zhushu": "敬在貌也。"
                },
                {
                    "paragraph": "樂由中岀，故静；禮自外作，故文。",
                    "zhushu": "文，猶動也。"
                },
                {
                    "paragraph": "大樂必易，大禮必簡。",
                    "zhushu": "易簡，若於清廟大饗然。○易，以䜴反，注同。"
                },
                {
                    "paragraph": "樂至則無怨，禮至則不爭。揖譲而治天下者，禮樂之謂也。",
                    "zhushu": "至，猶逹也，行也。○争，争閫之争。"
                },
                {
                    "paragraph": "暴民不作，諸侯賔服，兵革不試，五刑不用，百姓無患，天子不怒，如此則樂逹矣。合父子之親，明長㓜之序，以敬四海之内，天子如此，則禮行矣。",
                    "zhushu": "賔，協也。試，用也。○長，丁丈反。"
                },
                {
                    "paragraph": "大樂與天地同和，大禮與天地同節。",
                    "zhushu": "言順天地之氣与其数。"
                },
                {
                    "paragraph": "和，故百物不失；",
                    "zhushu": "不失其性。"
                },
                {
                    "paragraph": "節，故祀天𥙊地。",
                    "zhushu": "成物有功报焉。"
                },
                {
                    "paragraph": "明則有禮樂，",
                    "zhushu": "教人者。"
                },
                {
                    "paragraph": "幽則有鬼神，",
                    "zhushu": "助天地成物者也。易曰：是故知鬼神之情狀，与天地相似。五帝德說黄帝德曰：死而民畏其神者百年。春秋傳曰：若敖氏之鬼。然則聖人之精氣謂之神，賢知之氣謂之鬼。○敖，五羔反。賢知，下音智。"
                },
                {
                    "paragraph": "如此，則四海之内合敬同愛矣。禮者，殊事合敬者也；樂者，異文合愛者也。禮樂之情同，故明王以相㳂也。",
                    "zhushu": "㳂，猶因述也。孔子曰：殷因於夏礼，所損益可知也。周因於殷礼，所損益可知也。㳂，或作縁。○㳂，悅專反，因也，述也。"
                },
                {
                    "paragraph": "故事與時並，",
                    "zhushu": "㪯事在其時也。礼器曰：堯授舜，舜授禹，湯放桀，武王伐紂，時也。"
                },
                {
                    "paragraph": "名與功偕。",
                    "zhushu": "爲名在其功也。偕猶俱也。堯作大章，舜作大韶，禹作大夏，湯作大濩，武王作大武，各因其得天下之功。○偕，古諧反，俱也。濩，户故反，下同。"
                },
                {
                    "paragraph": "故鐘鼔、管磬、羽籥干戚，樂之器也；屈伸俯仰、綴兆舒疾，樂之文也。簠簋爼豆、制度文章，禮之器也；升降上下，周還禓襲，禮之文也。",
                    "zhushu": "綴，謂鄼，舞者之位也。兆，其外營域也。○伸音申。綴，丁劣反，徐丁衛反，下綴逺、綴短皆同。簠簋，上音甫，下居洧反，並𥙊器名。上下，時掌反。還音旋。禓，思歴反。襲音習。鄼，作管反，後同。"
                },
                {
                    "paragraph": "故知禮樂之情者能作，識禮樂之文者能述。",
                    "zhushu": "述，謂訓其義也。"
                },
                {
                    "paragraph": "作者之謂聖，述者之謂明。明聖者，述作之謂也。",
                    "zhushu": ""
                },
                {
                    "paragraph": "樂者，天地之和也。禮者，天地之序也。和，故百物皆化；序，故羣物皆别。",
                    "zhushu": "化，猶生也。别，謂形躰異也。"
                },
                {
                    "paragraph": "樂由天作，禮以地制。",
                    "zhushu": "言法天地也。"
                },
                {
                    "paragraph": "過制則亂，過作則暴。",
                    "zhushu": "過，猶誤也。暴，失文武之意。"
                },
                {
                    "paragraph": "明於天地，然後能興禮樂也。論倫無患，樂之情也；欣喜歡愛，樂之官也。",
                    "zhushu": "倫，猶𩔖也。患，害也。官，猶事也。"
                },
                {
                    "paragraph": "中正無邪，禮之質也；莊敬恭順，禮之制也。",
                    "zhushu": "質，猶本也。○邪，字又作耶，同似嗟反。"
                },
                {
                    "paragraph": "若夫禮樂之施於金石，越於聲音，用於宗廟社稷，事乎山川鬼神，則此所與民同也。",
                    "zhushu": "言情官質制，先王所專也。"
                },
                {
                    "paragraph": "王者功成作樂，治定制禮。",
                    "zhushu": "功成治定同時耳。功主於王業，治王於教民。明堂位說周公曰：治天下六年，朝諸侯於明堂。制礼作楽。○王如字，徐于况反。治定，直吏反，注治定、治主、下治辯同。"
                },
                {
                    "paragraph": "其功大者其樂備，其治辯者其禮具。",
                    "zhushu": "辯，徧也。○辯，本又作辯，舊音遍。案廣雅：辯，徧也，薄莧反。徧音遍。"
                },
                {
                    "paragraph": "干戚之舞，非備樂也。",
                    "zhushu": "楽以文德爲備，若咸池者。孔子曰：韶，尽美矣，又尽善也。謂武尽美矣，未尽善也。"
                },
                {
                    "paragraph": "孰亨而祀，非逹禮也。",
                    "zhushu": "逹，其也。郊特牲曰：郊血，大饗腥，三献爓，一献孰。至敬不饗味而貴氣臭也。○亨，沈普衡反。饗，許兩反。爓，在亷反。"
                },
                {
                    "paragraph": "五帝殊時，不相㳂樂。三王異丗，不相襲禮。",
                    "zhushu": "言其有損益也。"
                },
                {
                    "paragraph": "樂極則憂，禮粗則偏矣。",
                    "zhushu": "楽，人之所好也，害在淫侉。礼，人之所勤也，害在倦畧。○粗，倉都反，後皆同。偏音篇，下同。好，呼報反。侉，苦𤓰反。"
                },
                {
                    "paragraph": "及夫敦樂而無憂，禮備而不偏者，其唯大聖乎？",
                    "zhushu": "敦，厚也。○夫音扶，下皆放此。"
                },
                {
                    "paragraph": "天髙地下，萬物散殊，而禮制行矣。",
                    "zhushu": "礼爲異也。"
                },
                {
                    "paragraph": "流而不息，合同而化，而樂興焉。",
                    "zhushu": "樂爲同也。"
                },
                {
                    "paragraph": "春作夏長，仁也。秋歛冬藏，義也。仁近於樂，義近於禮。",
                    "zhushu": "言楽法陽而生，礼法隂而成。○夏長，上户嫁反，下丁丈反，下注長養皆同。近，附近之近，又其靳反，下同。"
                },
                {
                    "paragraph": "樂者敦和，率神而從天。禮者别冝，居鬼而從地。",
                    "zhushu": "敦和樂，貴同也。率，循也。従，順也。別冝，礼尚異也。居鬼，謂居其所爲，亦言循之也。鬼神，謂先聖先賢也。○悙音純，本又作敦。"
                },
                {
                    "paragraph": "故聖人作樂以應天，制禮以配地。禮樂明備，天地官矣。",
                    "zhushu": "官，猶事也，各得其事。"
                },
                {
                    "paragraph": "天尊地卑，君臣定矣。卑髙巳陳，貴賤位矣。動静有常，小大殊矣。方以𩔖聚，物以羣分，則性命不同矣。在天成象，在地成形，如此，則禮者天地之别也。",
                    "zhushu": "卑髙，謂山澤也。位矣。尊卑之位，象山澤也。動靜，隂湯用事。大小，万物也。大者常存，小者遀陽岀入。方，謂行蟲也。物，謂殖生者也。性之言生也。命，生之長短也。象，光耀也。形，躰貌也。○卑如字，又音婢，下同。"
                },
                {
                    "paragraph": "地氣上齊，天氣下降，隂陽相摩，天地相蕩，鼔之以雷霆，奮之以風雨，動之以四時，煖之以日月，而百化興焉，如此，則樂者，天地之和也。",
                    "zhushu": "斉讀爲躋。躋，升也。摩，猶迫也。蕩，猶動也。𡚒，訊也。百化，百物化生也。○上斉上，時掌反。斉，注讀爲躋，又作隮，子𠔃反，升也。摩，本又作磨，末河反，迫也。蕩，本或作盪，同大儻反。霆音廷，又音挺。奮，甫問反，易作潤之。煖，徐許𡊮反，沈况逺反。迫音伯。訊，本又作迅，音信。重意：月令：地氣上騰，天氣下降。"
                },
                {
                    "paragraph": "化不時則不生，男女無辨則亂升，天地之情也。",
                    "zhushu": "辨，别也。升，成也。楽失則害物，礼失則乱人。"
                },
                {
                    "paragraph": "及夫禮樂之極乎天而蟠乎地，行乎隂陽而通乎鬼神，窮髙極逺而測深厚，",
                    "zhushu": "拯，至也。蟠，猶委也。髙逺，三辰也。深厚山川也。言礼楽之道，上至於天，下委於地，則其間无所不之。○蟠，歩丹反，或蒲何反，注同。"
                },
                {
                    "paragraph": "樂著大始而禮居成物。",
                    "zhushu": "著之言処也。大始，百物之始生也。○著，直畧反，処也，注著之言同。大音泰，注同。処，昌慮反。"
                },
                {
                    "paragraph": "著不息者，天也，著不動者，地也。",
                    "zhushu": "著，猶明白也。息，猶休止也。易曰：天行徤，君子以自強不息。"
                },
                {
                    "paragraph": "一動一静者，天地之間也。",
                    "zhushu": "間，謂百物也。"
                },
                {
                    "paragraph": "故聖人曰禮樂云。",
                    "zhushu": "言礼楽之法天地也。楽静而礼動，其並用事，則亦天地之間耳。"
                },
                {
                    "paragraph": "昔者舜作五弦之琴以歌南風，夔始制樂以賞諸侯。",
                    "zhushu": "䕫欲舜與天下之君共此樂也。南風，長養之風也。以言父母之長養巳。其辝未聞也。䕫，舜時典楽者也。書曰：夔，命汝典楽。○䕫，求龜反，舜臣。女音汝。"
                },
                {
                    "paragraph": "故天子之爲樂也，以賞諸侯之有德者也。德盛而教尊，五榖時孰，然後賞之以樂。故其治民勞者，其舞行綴逺；其治民逸者，其舞行綴短。",
                    "zhushu": "民勞則德薄，鄼相去逺，舞人少也。民逸則德盛，鄼相去近，舞人多也。○行，戸剛反，下同。"
                },
                {
                    "paragraph": "故觀其舞，知其德，聞其謚，知其行也。",
                    "zhushu": "謚者，行之迹也。○行，下孟反，注同。"
                },
                {
                    "paragraph": "大章，章之也。",
                    "zhushu": "堯，楽名也。言堯徳章明也。周礼闕之。或作大卷。"
                },
                {
                    "paragraph": "咸池，備矣；",
                    "zhushu": "黄帝所作楽名也，堯増脩而用之。咸，皆也。池之言施也，言德之无不施也。周礼曰大咸。○大咸，如字，一本作大卷，卷音權。"
                },
                {
                    "paragraph": "韶，繼也；",
                    "zhushu": "舜，楽名也。韶之言紹也。言舜能継紹堯之德，周礼曰大韶。○韶，上遥反，注同。"
                },
                {
                    "paragraph": "夏，大也。",
                    "zhushu": "禹，楽名也。言禹能大堯舜之德。周礼曰大夏。"
                },
                {
                    "paragraph": "殷、周之樂，盡矣。",
                    "zhushu": "言尽人事也。周礼曰：大濩、大武。○濩音護。"
                },
                {
                    "paragraph": "天地之道，寒暑不時則疾，風雨不節則饑。教者，民之寒暑也，教不時則傷丗。事者，民之風雨也，事不節則無功。",
                    "zhushu": "教，謂楽也。○譏，居祈反。"
                },
                {
                    "paragraph": "然則先王之爲樂也，以法治也，善則行象德矣。",
                    "zhushu": "以法治，以楽爲治之法。行象德，民之行順君之德也。○治，直吏反，注同。"
                },
                {
                    "paragraph": "夫豢豕爲酒，非以爲禍也，而獄訟益繁，則酒之流生禍也。",
                    "zhushu": "以榖食犬豕曰豢。爲，作也。言豢豕作酒，本以饗祀養賢，而小人飲之，善配以致獄訟。○豢音患，養也。食音嗣。𨠯，許具反。"
                },
                {
                    "paragraph": "是故先王因爲酒禮，壹獻之禮，賔主百拜，終日飲酒而不得醉焉，此先王之所以備酒禍也。",
                    "zhushu": "壹献，士飲酒之礼，百拜以喻多。"
                },
                {
                    "paragraph": "故酒食者，所以合歡也。樂者，所以象德也。禮者，所以綴淫也。",
                    "zhushu": "綴，猶止也。○綴，知劣反。"
                },
                {
                    "paragraph": "是故先王有大事，必有禮以哀之；有大福，必有禮以樂之。哀樂之分，皆以禮終。",
                    "zhushu": "大事，謂死䘮也。○楽，音洛，下所楽、哀楽、康楽皆同。分，扶問反。"
                },
                {
                    "paragraph": "樂也者，聖人之所樂也，而可以善民心。其感人深，其移風易俗，故先王著其教焉。",
                    "zhushu": "著，猶立也。謂立司楽以下，使教囯子。○著，知慮反。"
                },
                {
                    "paragraph": "夫民有血氣心知之性，而無哀樂喜怒之常，應感起物而動，然後心術形焉。",
                    "zhushu": "言在所以感之也。術，所由也。形，猶見也。○知音智。應，於甑反，萹内同。見，賢遍反。"
                },
                {
                    "paragraph": "是故志微噍殺之音作，而民思憂；嘽諧慢易繁文簡節之音作，而民康樂；粗厲猛起奮末廣賁之音作，而民剛毅；廉直勁正莊誠之音作，而民肅敬；寛𥙿肉好順成和動之音作，而民慈愛；流辟邪散狄成滌濫之音作，而民淫亂。",
                    "zhushu": "志微意細也。呉公子札聽鄭風而曰其細巳甚，民弗堪也。簡，節少易也。𡚒，末動使四支也。賁讀爲憤，憤怒氣充實也。春秋傳曰：血氣狡憤。肉肥也。狄滌，往来疾貌也。濫，僣差也。此皆民心无常之俲也。肉或爲潤。○噍，子遥反。殺，色界反，又色例反。思，息吏反，又音斯。啴，昌善反。諧，户皆反。慢，本又作慢，莫諌反。易，以䜴反，注同。粗，七奴反。賁，依注讀爲憤，扶粉友。勁，吉正反。𥙿，羊樹反。肉，而救反，肥也，注同。好，呼报反。辟，匹亦反。邪，似嗟反，後皆同。狄，他歴反，注同。滌，大歴反，注同。濫，力暫反。札，側八反。賁，讀音奔，又𥙷義反。狡，本又作交，古夘反，又音郊。僣，于念反。傚，户教反。"
                },
                {
                    "paragraph": "是故先王本之情性，稽之度數，制之禮義，合生氣之和，道五常之行，使之陽而不散，隂而不密，剛氣不怒，柔氣不懾，四暢交於中，而發作於外，皆安其位而不相奪也。",
                    "zhushu": "生氣，隂陽氣也。五常，五行也。宻之言閉也。懾，猶恐懼也。○稽，古奚反。道音導。行，下孟反。攝，之渉反。暢，勑亮反。恐，曲勇反。"
                },
                {
                    "paragraph": "然後立之學等，廣其節奏，省其文采，以繩德厚。",
                    "zhushu": "等，差也。各用其才之差。斈之廣，謂増習之。省猶審也。文采謂節奏合也。繩，猶度也。周礼大司楽以楽語教囯子㒷道、諷誦、言語，以楽舞教囯子，舞雲門、大卷、大咸、大韶、大夏、大濩、大武。○省，西嶺反。度，大洛反。㒷道，上許膺反，下音導。諷，芳鳯反。卷，音權。"
                },
                {
                    "paragraph": "律小大之稱，比終始之序，以象事行，",
                    "zhushu": "律，六律也。周礼典同以六律、六同辨天地四方隂陽之声，以爲楽噐，小大，謂髙声，正声之𩔖也。終始，謂始於宫，終於羽。宗廟黄鍾爲宫，大吕爲角，大蔟爲徴，應鍾爲羽，以象事行。宮爲君，商爲臣。○称，尺證反。比，毗志反。大簇，音泰。簇，七豆反。"
                },
                {
                    "paragraph": "使親䟽貴賤、長幼男女之理，皆形見於樂，故曰：樂觀其深矣。",
                    "zhushu": "謂同聽之，莫不和敬，莫不和順，莫不和親。○長㓜，丁丈反，下同。見，賢遍反。"
                },
                {
                    "paragraph": "土敝則草木不長，水煩則魚鼈不大，氣衰則生物不遂，丗亂則禮慝而樂淫。是故其聲哀而不莊，樂而不安，慢易以犯節，流湎以忘本，廣則容姦，狹則思欲，感條暢之氣，而滅平和之德，是以君子賤之也。",
                    "zhushu": "遂，猶成也。慝，穢也。廣，謂声緩也。狹，謂声急也。感，動也。動人條暢之善氣，使失其所。○敝音弊。慝，吐得反，注及下同。易，以䜴反。湎，綿鮮反。狹音洽，注同。和，胡卧反。穢，字又作𣿄，紆廢反，徐音烏㑹反。"
                },
                {
                    "paragraph": "凡姦聲感人而逆氣應之，逆氣成象而淫樂興焉。正聲感人而順氣應之，順氣成象而和樂興焉。倡和有應，回邪曲直，各歸其分，而萬物之理各以𩔖相動也。",
                    "zhushu": "成象者，謂人楽習焉。○倡，昌尚反，又音唱，下同。分，扶問反。"
                },
                {
                    "paragraph": "是故君子反情以和其志，比𩔖以成其行。姦聲、亂色，不留聦明，淫樂、慝禮，不接心術，惰慢、邪辟之氣，不設於身體，使耳、目、鼻、口心，知百體，皆由順正，以行其義。",
                    "zhushu": "反，猶本也。術，猶道也。○行，下孟反。惰，徒卧反。辟，匹亦反。知音智。"
                },
                {
                    "paragraph": "然後發以聲音，而文以琴瑟，動以干戚，飾以羽旄，從以簫管，奮至德之光，動四氣之和，以著萬物之理。",
                    "zhushu": "奮，猶動也。動至德之光，謂降天神，出地祗，假祖考。著猶成也。○著，張慮反。假，古迫反。"
                },
                {
                    "paragraph": "是故清明象天，廣大象地，終始象四時，周還象風雨，五色成文而不亂，八風從律而不姦，百度得數而有常，小大相成，終始相生，倡和清濁，迭相爲經。",
                    "zhushu": "清明，謂人声也。廣大，謂鍾鼔也。周還，謂舞者。五色。五行也。八風従律，應莭至也。百度，百刻也。言日月晝夜不失正也。清，謂蕤賔至應鍾也。濁，謂黄鍾至中吕。○還音旋，注同。迭，大結反。中音仲。"
                },
                {
                    "paragraph": "故樂行而倫清，耳目聦明，血氣和平，移風易俗，天下皆寕。",
                    "zhushu": "言楽用則正人理，和隂陽也。倫，謂人道也。"
                },
                {
                    "paragraph": "故曰：樂者，樂也。君子樂得其道，小人樂得其欲。以道制欲，則樂而不亂，以欲忘道，則惑而不樂。",
                    "zhushu": "道，謂仁義也。欲，謂邪淫也。"
                },
                {
                    "paragraph": "是故君子反情以和其志，廣樂以成其教，樂行而民郷方，可以觀德矣。",
                    "zhushu": "方，猶道也。○郷，許亮反。重意：射義，此可以觀德行矣。𥙊統：可以觀政矣。"
                },
                {
                    "paragraph": "德者，性之端也。樂者，德之華也。金石絲竹，樂之器也。詩，言其志也。歌，咏其聲也。舞，動其容也。三者本於心，然後樂器從之。是故情深而文明，氣盛而化神，和順積中，而英華發外，唯樂不可以爲僞。",
                    "zhushu": "三者本志也，声也，容也。言无此本於内，則不能爲楽也。詩言其志，一本无言字。咏音詠。"
                },
                {
                    "paragraph": "樂者，心之動也。聲者，樂之象也；文采節奏，聲之飾也。君子動其本，樂其象，然後治其飾。是故先鼔以警戒，三歩以見方，再始以著往，復亂以飭歸。奮疾而不拔，極幽而不隠。獨樂其志，不厭其道，備舉其道，不私其欲。是故情見而義立，樂終而德尊。君子以好善，小人以聽過。故曰：生民之道，樂爲大焉。",
                    "zhushu": "文采，楽之威儀也。先鼔，將奏楽，先擊鼔，以警戒衆也。三歩，謂將舞必先三㪯，足以見其舞之漸也。再始以著往，武王除䘮，至盟津之上，紂未可伐，還歸二年，乃遂伐之。武舞再更始，以明伐時再往也。復乱以飭歸，謂嗚鐃而退，明以整歸也。奮疾，謂舞者也。極幽，謂歌者也。○警音景。見方，賢遍反，下及注皆同。著，張慮反，注同。復音伏。飭音勑，注同。拔，歩葛反，又皮八反。獨楽，皇音洛，又音岳。厭，於艶反。好，呼報反。以聽過，本或作以聖。過，如字。鐃，女交反。"
                },
                {
                    "paragraph": "樂也者，施也。禮也者，報也。",
                    "zhushu": "言楽岀而不反，而礼有往來也。施，始䜴反。"
                },
                {
                    "paragraph": "樂，樂其所自生，而禮，反其所自始。樂章德，禮報情，反始也。",
                    "zhushu": "自，由也。重言：楽楽其所自生二，檀弓。重意：楽也者，楽其所自成，礼也者，反其所自生，礼器萹。○礼不忘其本，檀弓。"
                },
                {
                    "paragraph": "所謂大輅者，天子之車也。龍旂九旒，天子之旌也。青黒縁者，天子之寳龜也。從之以牛羊之羣，則所以贈諸侯也。",
                    "zhushu": "贈諸侯，謂来朝將去，報之以礼。○流，本又作旒，音流。縁，恱绢反。朝，直遥反。"
                },
                {
                    "paragraph": "樂也者，情之不可變者也。禮也者，理之不可易者也。",
                    "zhushu": "理，猶事也。"
                },
                {
                    "paragraph": "樂統同，禮辨異，",
                    "zhushu": "統同，同和合也。辨異，異尊卑也。"
                },
                {
                    "paragraph": "禮樂之說，管乎人情矣。",
                    "zhushu": "管，猶包也。"
                },
                {
                    "paragraph": "窮本知變，樂之情也。著誠去僞，禮之經也。禮樂偩天地之情，逹神明之德，降興上下之神，而凝是精粗之體，領父子君臣之節。",
                    "zhushu": "偩，猶依象也。降，下也。㒷，猶岀也。凝，成也。精粗，謂万物大小也。領，猶理治也。○去，起吕反。偩音負。粗，七奴反。治，直吏反。"
                },
                {
                    "paragraph": "是故大人舉禮樂，則天地將爲昭焉。",
                    "zhushu": "言天地將爲之昭然明也。"
                },
                {
                    "paragraph": "天地訢合，隂陽相得，煦嫗覆育萬物，然後草木茂，區萌逹，羽翼奮，角觡生，蟄蟲昭蘇，羽者嫗伏，毛者孕鬻，胎生者不殰，而𡖉生者不殈，則樂之道歸焉耳。",
                    "zhushu": "訢，讀爲熹，猶蒸也。氣曰煦，体曰嫗，屈生曰區，无䚡曰觡。昭，曉也。蟄蟲以發岀爲曉。更息曰蘇。孕，任也。鬻，生也。内敗曰殰。殈，裂也。今斉人語有殈者。○訢，依注音熹，許其反，一讀依字音欣。煦，許具反，徐况甫反。嫗，於具反，徐於甫反，下及注同。區，依注音句，古侯反，徐丘于反，一音烏侯反。萌，莫耕反。奮，方問反。觡，古伯反。蟄，直立反。伏，扶又反。孕，以證反。鬻音育，生也，徐又扶𡊮反。胎，也才反。殰音獨，鄭云：内敗曰殰。案謂懷任不成也。字林云：胎敗。𡖉，力管反。殈，呼閴反，范音溢，徐况逼反，一音况狄反。𡖉折不成曰殈，猶裂也。蒸，之膺反。䚡，息才反。内，乃對反，或作骨肉之字者，誤。"
                },
                {
                    "paragraph": "樂者，非謂黄鍾大吕，弦歌干揚也，樂之末節也，故童者舞之。鋪筵席，陳尊爼，列籩豆，以升降爲禮者，禮之末節也，故有司掌之。",
                    "zhushu": "言礼楽之本，由人君也。礼本著誠去僞，楽本窮本知変。○鋪，普胡反，又音敷。去，起吕反。"
                },
                {
                    "paragraph": "樂師辨乎聲詩，故北面而弦；宗祝辨乎宗廟之禮，故後尸；商祝辨乎䘮禮，故後主人。",
                    "zhushu": "辨，猶别也，正也。弦，謂鼔琴瑟也。後尸，居後賛礼儀。此言知本者尊，知末者卑。"
                },
                {
                    "paragraph": "是故德成而上，藝成而下，行成而先，事成而後。",
                    "zhushu": "德，三德也。行，三行也。藝，才技也。先，謂位在上也。後，謂位在下也。○上如字，或時掌反。行，下孟反，注同。技，其綺反。"
                },
                {
                    "paragraph": "是故先王有上有下，有先有後，然後可以有制於天下也。",
                    "zhushu": "言尊卑備，乃可制作以爲治法。○治，直吏反。"
                },
                {
                    "paragraph": "魏文侯問於子夏曰：吾端冕而聽古樂，則唯恐卧；聽鄭、衛之音，則不知倦。敢問古樂之如彼，何也？新樂之如此，何也？",
                    "zhushu": "魏文侯，晋大夫畢万之後，僣諸侯者也。端，玄衣也。古楽，先王之正楽也。"
                },
                {
                    "paragraph": "子夏對曰：今夫古樂，進旅退旅，和正以廣，弦匏笙簧，㑹守拊鼔，始奏以文，復亂以武，治亂以相，訊疾以雅。君子於是語，於是道古，脩身及家，平均天下。此古樂之發也。",
                    "zhushu": "旅，猶俱也。俱進俱退，言其斉一也。和正以廣，无姦声也。㑹，猶合也，皆也。言衆皆待擊鼓乃作。周礼大師職曰：大𥙊祀，帥瞽登歌，合奏擊拊，下管播楽器，合奏鼔𣌾。文，謂鼓也，武，謂金也。相，即拊也，亦以節楽。拊者，以韋爲表，裝之以糠，糠一名拊，因以名焉。今斉人或謂糠爲相。雅，亦楽器名也，狀如漆筩，中有椎。○夫音扶，下同。廣如字，舊古曠反。匏，白交反。笙音生。簧音黄。拊音抚，注同。復音伏。相，息亮反，注同，即拊也，以韋爲之，实之以糠。王云：輔相也，徐思章反。訊音信。大師音泰。播，彼佐反。𣌾音胤。糠音康。𣾰音七。筩音勇。椎，直追反。"
                },
                {
                    "paragraph": "令夫新樂，進俯退俯，姦聲以濫，溺而不止，及優侏𠍶獶，雜子女，不知父子。樂終不可以語，不可以道古。此新樂之發也。",
                    "zhushu": "俯，猶曲也。言不斉一也。濫，濫竊也。溺而不止，声淫乱，无以治之。獶，猕猴也。言舞者如猕猴戯也，乱男女之尊卑。獶或爲優。○俯，本又作府。濫，力暫反。溺，乃狄反。優音□。侏音朱。𠍶音儒。獶，乃刀反，狝猴也，依字亦作猱。猕音弥，武夷反，本亦作弥。猴音侯，本亦作侯。"
                },
                {
                    "paragraph": "今君之所問者，樂也，所好者音也。夫樂者，與音相近而不同。",
                    "zhushu": "言文侯好音而不知楽也。鏗鏘之𩔖皆爲音，應律乃爲楽。○好，呼報反，注同。近，附近之近，徐如字。鏗，苦耕反。鎗，七羊反，又士衡反。"
                },
                {
                    "paragraph": "文侯曰：敢問何如？",
                    "zhushu": "欲知音楽異意。重言：敢問何如二，一見仲尼燕居二十八。"
                },
                {
                    "paragraph": "子夏對曰：夫古者天地順而四時當，民有德而五榖昌，疾疢不作而無妖祥，此之謂大當。然後聖人作爲父子、君臣，以爲紀綱。紀綱旣正，天下大定。天下大定，然後正六律，和五聲，弦歌詩頌，此之謂德音。德音之謂樂。",
                    "zhushu": "當，謂楽不失其所。○當，丁浪反，下及注同。疢，𠡠覲反。"
                },
                {
                    "paragraph": "詩云：莫其德音，其德克明。克明克𩔖，克長克君。王此大邦，克順克俾。俾于文王，其德靡悔。旣受帝祉，施于孫子。此之謂也。",
                    "zhushu": "此有德之音，所謂楽也。德正應和曰莫，照臨四方曰明，勤施无私曰𩔖，教誨不倦曰長，慶賞刑威曰君，慈和徧服曰順。俾，當爲比，声之誤也。擇善従之曰比。施，延也。言文王之德皆能如此，故受天福，延於後丗也。○莫，亡伯反。長，丁丈反，注同。王此，于况反。俾，依注音比，必履反，注同，徐扶志反。祉，𠡠紀反。施，以䜴反，注施延同。和，如字，又胡卧反。炤，上音照，本亦作照。臨，如字。施，始䜴反。徧音遍。重言：此之謂也九，下文、        傳、𥙊義、䘮服四制各一，經解三。"
                },
                {
                    "paragraph": "今君之所好者，其溺音乎？",
                    "zhushu": "言无文王之德，則所好非楽也。"
                },
                {
                    "paragraph": "文侯曰：敢問溺音何從出也？",
                    "zhushu": "玩習之乆，不知所由岀也。○玩又作翫，音五換反。"
                },
                {
                    "paragraph": "子夏對曰：鄭音好濫淫志，宋音燕女溺志，衛音趨數煩志，齊音敖辟喬志，此四者皆淫於色而害於德，是以𥙊祀弗用也。",
                    "zhushu": "言四囯皆出此。溺音滥。滥𥨸，姦声也。燕，安也。春秋傳曰：懷与安，实敗名。趍数，讀爲促速，声之誤也。煩，勞也。𥙊祀者不用淫楽。○燕，於見反。趍音促。数音速。敖，字又作傲，同五報反。辟，匹亦反，徐芳益反。喬，徐音驕，本亦作驕。敗，必迈反。"
                },
                {
                    "paragraph": "詩云：肅雍和鳴，先祖是聽。夫肅肅，敬也；雍雍，和也。夫敬以和，何事不行？",
                    "zhushu": "言古楽敬且和，故无事而不用，溺音无所施。"
                },
                {
                    "paragraph": "爲人君者，謹其所好惡而巳矣。君好之則臣爲之，上行之則民從之。詩云：誘民孔易。此之謂也。",
                    "zhushu": "誘，進也。孔，甚也。言民従君所好悪，進之於善无難。○易，以䜴反。重言：君好之二，一見緇衣二十三。重意：緇衣，上之所好惡，不可不謹也。則民從之。大斈：而民從之。"
                },
                {
                    "paragraph": "然後聖人作爲鞉、鼔、椌、楬、壎、箎，此六者，德音之音也。",
                    "zhushu": "六者爲本，以其声質也。控楬，謂柷敔也。壎箎或爲簨簴。○鞉音桃。椌，苦江反，柷也。楬，苦瞎反，敔也。壎，許𡊮反。篪，直支反。柷，昌六反。圉，本又作敔，魚吕反。簨，恤尹反。簴音巨。"
                },
                {
                    "paragraph": "然後鐘、磬、竽、瑟以和之，干、戚、旄、狄以舞之，此所以𥙊先王之廟也，所以獻、酬、酳、酢也，所以官序貴賤各得其冝也，所以示後丗有尊卑長㓜之序也。",
                    "zhushu": "官序貴賤，謂尊卑。楽器列数有差次。○竽音于。和如字，徐胡卧反。酬，市由反。酳音㣧，又仕覲反。酢音昨。長，丁丈反。"
                },
                {
                    "paragraph": "鐘聲鏗，鏗以立號，號以立横，横以立武。君子聽鐘聲，則思武臣。",
                    "zhushu": "号，号令，所以警衆也。橫，充也。謂氣作充滿也。○鏗，苦耕反，徐苦庚反。号，胡到反。横，古擴反，充也，下及注同。"
                },
                {
                    "paragraph": "石聲磬，磬以立辨，辨以致死。君子聽磬聲，則思死封疆之臣。",
                    "zhushu": "石声磬。磬當爲罄，字之誤也。辨，謂分明於莭義。○磬，依注音罄，口挺反，一音口定反。聽磬，口定反。疆，居良反，下是疆同。"
                },
                {
                    "paragraph": "絲聲哀，哀以立廉，廉以立志。君子聽琴瑟之聲，則思志義之臣。",
                    "zhushu": "廉，廉隅也。"
                },
                {
                    "paragraph": "竹聲濫，濫以立㑹，㑹以聚衆。君子聽竽、笙、簫、管之聲，則思畜聚之臣。",
                    "zhushu": "濫之意，猶擥聚也。㑹，猶聚也。聚或爲最。○濫，力敢反，下及注皆同。㑹，户外反，又古外反，下同。畜，勑六反。擥，力敢反。"
                },
                {
                    "paragraph": "鼔鼙之聲讙，讙以立動，動以進衆。君子聽鼔鼙之聲，則思將帥之臣。",
                    "zhushu": "聞讙囂則人意動作。讙或爲歡，動。或爲勲。○鼙，歩西反。讙，呼端反，又音喧。將，子亮反，下注大將、下將帥同。帥，本又作率，所𩔖反，下將帥同。囂，許驕反，又五羔反。"
                },
                {
                    "paragraph": "君子之聽音，非聽其鏗鏘而巳也，彼亦有所合之也。",
                    "zhushu": "以声合成巳之志。○蹌，七羊反，又叱衡反，徐𠡠庚反。"
                },
                {
                    "paragraph": "賔牟賈侍坐於孔子，孔子與之言，及樂，曰：夫武之備戒之巳乆，何也？對曰：病不得其衆也。",
                    "zhushu": "武，謂周舞也。備戒、擊䚳。警衆。病猶憂也。以不得衆心爲憂，憂其難也。○牟，亡侯反。坐，才卧反，又如字。"
                },
                {
                    "paragraph": "咏歎之，淫液之，何也？對曰：恐不逮事也。",
                    "zhushu": "咏歎，淫液，歌遟之也。逮，及也。事，戎事也。○咏歏，上音詠，下音歎。夜音亦。逮音代，又大計反。遟，直兾反。"
                },
                {
                    "paragraph": "發揚蹈厲之巳蚤，何也？對曰：及時事也。",
                    "zhushu": "時至，武事當施也。○蹈音悼。蚤音早。"
                },
                {
                    "paragraph": "武坐，致右憲左，何也？對曰：非武坐也。",
                    "zhushu": "言武之事无坐也。致，謂𦡀至地也。憲讀爲𨊱，声之誤。○，依注音軒。"
                },
                {
                    "paragraph": "聲淫及商，何也？對曰：非武音也。",
                    "zhushu": "言武歌在正其軍，不貪商也。時人或說其義爲貪商也。"
                },
                {
                    "paragraph": "子曰：若非武音，則何音也？對曰：有司失其傳也。若非有司失其傳，則武王之志荒矣。",
                    "zhushu": "有司，典楽者也。傳，猶說也。荒，老耄也。言典楽者失其說也，而時人妄說也。書曰：王耄荒。○傳，直專反，下文注同。傳，猶說也。旄，莫報反，下同。"
                },
                {
                    "paragraph": "子曰：唯，丘之聞諸萇弘，亦若吾子之言是也。",
                    "zhushu": "萇弘，周大夫。○萇，直良反。"
                },
                {
                    "paragraph": "賔牟賈起，免席而請曰：夫武之備戒之巳乆，則旣聞命矣。敢問遟之遟而又乆，何也？",
                    "zhushu": "遟之遟，謂乆立於綴。○遟之遟，並直詩反，徐直尼反。"
                },
                {
                    "paragraph": "子曰：居，吾語女。夫樂者，象成者也。揔干而山立，武王之事也；發揚蹈厲，太公之志也。武亂皆坐，周、召之治也。",
                    "zhushu": "居，猶安坐也。成，謂巳成之事也。揔干，持盾也。山立，猶正立也，象武王持盾正立待諸侯也。發揚蹈厉，所以象威武時也。武舞，象戰𦭶也。乱，謂失行列也。失行列則皆坐，象周公、召公以文止武也。○語，魚據反。女音汝，下且女同。大音㤗。召音邵，注及下同。治，直吏反，下注及下同。盾，述尹反，又音允。行，户剛反，下同。重言：居，吾語女。仲尼燕居：孔子曰：居，吾語女。"
                },
                {
                    "paragraph": "且夫武，始而北出，再成而滅商，三成而南，四成而南國是疆，五成而分周公左，召公右，六成復綴以崇。",
                    "zhushu": "成，猶奏也。毎奏武曲一終爲一成。始奏，象觀兵盟津時也。再奏，象克殷時也。三奏，象克殷有餘力而反也。四奏，象南方荆蛮之囯復畔者服也。五奏，象周公、召公分聀而治也。六奏，象兵還振旅也。復綴，反位止也。崇，充也。凡六奏，以充武楽也。○夫音扶。綴，丁劣反，又丁衛反，注及下同。孟，本亦作盟，音孟。"
                },
                {
                    "paragraph": "天子夾振之而駟伐，盛威於中國也。",
                    "zhushu": "夾振之者，王与大將夾舞者，振鐸以爲莭也。駟當爲四，声之誤也。武舞，戰象也。每奏四伐，一擊一刺爲一伐。牧誓曰：今日之事，不過四伐、五伐。○夾，古洽反，注及下同。鐸，大各反。一刺，本亦作壹刺，七亦反。"
                },
                {
                    "paragraph": "分夾而進，事蚤濟也。",
                    "zhushu": "分，猶部曲也。事，猶爲也。済，成也。舞者各有部曲之列，又夾振之者，象用兵務於早成也。○分，扶問反，注同，分部曲。"
                },
                {
                    "paragraph": "乆立於綴，以待諸侯之至也。",
                    "zhushu": "象武王伐紂，待諸侯也。"
                },
                {
                    "paragraph": "且女獨未聞牧野之語乎？",
                    "zhushu": "欲語以作武楽之意。○牧野，音也，徐又以汝反。欲語，魚據反。"
                },
                {
                    "paragraph": "武王克殷反商，未及下車，而封黄帝之後於薊，封帝堯之後於祝，封帝舜之後於陳；下車而封夏后氏之後於𣏌，投殷之後於宋，封王子比干之墓，釋箕子之囚，使之行商容而復其位。庶民弛政，庶士倍禄。濟河而西，馬散之華山之陽，而弗復乗，牛散之桃林之野，而弗復服，車甲衅而藏之府庫，而弗復用；倒載干戈，包之以虎皮，將帥之士，使爲諸侯，名之曰建櫜。然後天下知武王之不復用兵也。",
                    "zhushu": "反商當爲及，字之誤也。及啇，謂至紂都也。牧誓曰：至于啇郊牧野。封，謂故无土地者也。投㪯，徙之辝也。時武王封紂子武庚於殷墟，所徙者微子也。後周公更封而大之。積土爲封，封比干墓。崇賢也。行猶視也。使箕子視啇，礼楽之官，賢者所処，皆令反其居也。㢮政，去其紂時苛政也。倍禄，復其紂時薄者也。散猶放也。桃林在華山傍。甲，鎧也。衅，釁字也。包干戈以虎皮，明能以武服兵也。建讀爲鍵，字之誤也。兵甲之衣曰櫜。鍵櫜，言閉藏兵甲也。詩曰：載櫜弓矢。春秋傳曰：垂櫜而入。周礼曰：櫜之，欲其約也。薊或爲續，祝或爲鑄。○反，依注音及。封黄帝之後於薊，音計，今𣵠郡薊縣是也。即燕囯之都也。孔安囯、司馬迁及鄭皆云：燕囯郡邵公与周同姓。案黄帝姓姫，君奭盖其後也。或黄帝之後封薊者㓕絶而更封燕郡乎？疑不能明也。而皇甫謐以邵公爲文王之庶子，記傳更无所出。又左傳冨辰之言，亦无燕也。○祝，之六反。𣏌音起。使之行，下孟反，注同，視也。啇容如字，孔安囯云：殷之賢人也。鄭云：啇，礼楽之官也。復音伏。弛，始氏反，注同，廢也。華，如字，又户化反。而弗復，扶又反，下同。衅，字又作釁，同許靳反。倒，丁老反。建，依注讀爲鍵，其展反，徐其偃反。櫜音羔，注同。虚音墟。令，力呈反。去，起吕反。苛音何，本又作荷，役也。鎧，苦代反，又開改反。鑄，止樹反。"
                },
                {
                    "paragraph": "散軍而郊射，左射貍首，右射騶虞，而貫革之射息也。禆冕搢笏，而虎賁之士說劔也。祀乎明堂，而民知孝；朝覲，然後諸侯知所以臣；耕藉，然後諸侯知所以敬。五者，天下之大教也。",
                    "zhushu": "郊射，爲射宫於郊也。左，東斈也。右，西斈也。貍首、騶虞，所以歌爲莭也。貫革，射穿甲革也。禆冕，衣禆衣而冠冕也。禆衣，衮之属也。搢，猶挿也。賁，憤怒也。文王之廟爲明堂，制耕藉，藉田也。○郊射，食亦反。左射，下右射同，沈皆食夜反。貍，力之反。騶，側由反。貫，古乱反，後同。禆，婢攴反。搢音進。笏音忽。賁音奔，注同。孔安囯云：虎賁，若虎賁獸，言其猛也。說，吐活反。朝，直遥反。射穿，食亦反。衣禆衣，上於旣反，下如字。而冠，古乱反。猶捷，本亦作挿，𥘉合反，徐采㔹反。憤，扶粉反。重言：祀乎明堂二，一見𥙊義。○五者，天下之大教也二，又見𥙊義。重意：𥙊義：耕藉，所以教諸侯之養也。朝覲，所以教諸侯之臣也。"
                },
                {
                    "paragraph": "食三老五更於大學，天子𥘵而割牲，執醬而饋，執爵而酳，冕而揔干，所以教諸侯之弟也。",
                    "zhushu": "三老、五更，互言之耳，皆老人更知三德五事者也。冕而揔干，親在舞位也。周名大斈曰東膠。○食音嗣。更，古衡反，注同。大斈音㤗，注大斈同。饋，其媿反。酳音㣧，又仕覲反。弟，大計反。膠音交。重言：食三老、五更於大斈，至諸侯之弟也三，𥙊義一。"
                },
                {
                    "paragraph": "若此，則周道四逹，禮樂交通，則夫武之遟乆，不亦冝乎？",
                    "zhushu": "言武遟乆，爲重礼楽。○夫音扶。爲，于僞反。"
                },
                {
                    "paragraph": "君子曰：禮樂不可斯湏去身。致樂以治心，則易、直、子、諒之心油然生矣。易、直、子、諒之心生則樂，樂則安，安則乆，乆則天，天，則神。天則不言而信，神則不怒而威。致樂，以治心者也。",
                    "zhushu": "致，猶深審也。子，讀如不子之子。油然，新生好貌也。善心生則寡於利欲，寡於利欲則楽矣。志明行成，不言而見信，如天也。不怒而見畏，如神也。楽由中岀，故治心。○易，以䜴反，下及注皆同。子如字，徐將吏反。諒音亮。油音由。行，下孟反。"
                },
                {
                    "paragraph": "致禮以治躬則莊敬，莊敬則嚴威。",
                    "zhushu": "躬，身也。礼自外作，故治身。"
                },
                {
                    "paragraph": "心中斯湏不和不樂，而鄙詐之心入之矣；",
                    "zhushu": "鄙詐入之，謂利欲生。"
                },
                {
                    "paragraph": "外貌斯湏不莊不敬，而易慢之心入之矣。",
                    "zhushu": "易，輕易也。"
                },
                {
                    "paragraph": "故樂也者，動於内者也；禮也者，動於外者也。樂極和，禮極順。内和而外順，則民瞻其顔色而弗與争也，望其容貌而民不生易慢焉。故徳煇動於内而民莫不承聽，理發諸外而民莫不承順。",
                    "zhushu": "徳煇，顔色潤澤也。理，容貌之進止也。○争，争闘之争。煇，音輝。"
                },
                {
                    "paragraph": "故曰：致禮樂之道，舉而錯之，天下無難矣。樂也者，動於内者也；禮也者，動於外者也。故禮主其減，樂主其盈。",
                    "zhushu": "礼主其减，人所倦也。楽主其盈，人所歡也。○錯，本亦作措，同七路反。减，胡斬反，又古斬反，注及下同。"
                },
                {
                    "paragraph": "禮減而進，以進爲文，樂盈而反，以反爲文。",
                    "zhushu": "進，謂自勉強也。反，謂自抑止也。文，猶羙也，善也。○強，其丈反，又其两反。"
                },
                {
                    "paragraph": "禮減而不進則銷，樂盈而不反則放，故禮有報而樂有反。",
                    "zhushu": "放淫声，楽不能止也。報，讀曰褒，猶進也。○銷，音消。報，依注讀曰褒，音保毛反，下同。"
                },
                {
                    "paragraph": "禮得其報則樂，樂得其反則安。",
                    "zhushu": "得，謂曉其義，知其吉凶之㱕。○楽楽，上音洛，下音岳。"
                },
                {
                    "paragraph": "禮之報，樂之反，其義一也。",
                    "zhushu": "俱趍立於中，不銷不放也。重言：自“君子曰：礼楽不可斯，湏去身止，其義一也”一章五十八句，見𥙊義。"
                },
                {
                    "paragraph": "○夫樂者，樂也，人情之所不能免也。樂必發於聲意，形於動静，人之道也。聲音動静，性術之變，盡於此矣。",
                    "zhushu": "免，猶自止也。人道，人之所爲也。性術，言此岀於性也。尽於此，不可過。○重言：人之道也二，一見中庸。"
                },
                {
                    "paragraph": "故人不耐無樂，樂不耐無形。形而不爲道，不耐無亂。",
                    "zhushu": "形，声音動静也。耐，古書能字也。後丗変之，此獨存焉。古以能爲三台字。○耐，古能字，下及注同。合，吐才反。"
                },
                {
                    "paragraph": "先王耻其亂，故制雅、頌之聲以道之，使其聲足樂而不流，使其文足論而不息，使其曲直、繁瘠、廉肉、節奏，足以感動人之善心而已矣，不使放心、邪氣得接焉。是先王立樂之方也。",
                    "zhushu": "流，猶淫放也。文，萹辝也。息，猶銷也。曲直，歌之曲折也。繁瘠，㢘肉，声之鴻殺也。莭，奏闋作，進止所應也。方，道也。○以道，音導。瘠，在亦反。肉，如又反，注同。邪，似嗟反。折，之設反。鴻，本亦作洪。殺，色界反，徐所例反。闋，苦穴反。重言：是先王立楽之方也二，重見下文。"
                },
                {
                    "paragraph": "是故樂在宗廟之中，君臣上下同聽之，則莫不和敬；在族長郷里之中，長㓜同聽之，則莫不和順；在閨門之内，父子兄弟同聽之，則莫不和親。故樂者，審一以定和，比物以飾節，節奏合以成文，所以合和父子君臣，附親萬民也。是先王立樂之方也。",
                    "zhushu": "審一，審其人声也。此物，謂雜金革、土匏之属也，以成文，五声八音，克諧相應和。○長，丁丈反。閨音圭。比，毗志反，注同，雜也。飾音式，又音𠡠。"
                },
                {
                    "paragraph": "故聽其雅頌之聲，志意得廣焉。執其干戚，習其俯仰詘伸，容貌得莊焉。行其綴兆，要其節奏，行列得正焉，進退得齊焉。故樂者，天地之命，中和之紀，人情之所不能免也。",
                    "zhushu": "綴，表也，所以表行列也。詩云：荷戈与綴。兆，域也，舞者進退所至也。要，猶㑹也。命，教也。紀，揔要之名也。○詘，丘勿反。要，一遥反，注要猶㑹同。行，户剛反，注同。荷，本又作何，胡可反，一音河。綴，詩作祋，同都外反。"
                },
                {
                    "paragraph": "夫樂者，先王之所以飾喜也。軍旅鈇𨱆者，先王之所以飾怒也。故先王之喜怒皆得其儕焉。",
                    "zhushu": "㑪，猶軰𩔖。○鈇，方夫反，又音甫。𨱆音越。㑪，仕皆反。軰，許内反。"
                },
                {
                    "paragraph": "喜則天下和之，怒則暴亂者畏之。先王之道，禮樂可謂盛矣。",
                    "zhushu": "天子之於天下，喜怒莭之以礼楽，則兆民和從而畏敬之。礼楽，王者所常，㒷則盛也。"
                },
                {
                    "paragraph": "子贛見師乙而問焉，曰：賜聞聲歌各有宜也，如賜者宜何歌也？",
                    "zhushu": "子贛，孔子弟子師，楽官也。乙名。声歌各有宜，氣順性也。○贛音貢。"
                },
                {
                    "paragraph": "師乙曰：乙，賤工也，何足以問所宜？請誦其所聞，而吾子自執焉。",
                    "zhushu": "楽人称工。執，猶処也。○請，七領反，徐音情。"
                },
                {
                    "paragraph": "愛者，宜歌商，温良而能断者，宜歌齊。夫歌者，直巳而陳徳也。動巳而天地應焉，四時和焉，星辰理焉，萬物育焉。",
                    "zhushu": "重言：万物育焉二，又見中庸二十一。"
                },
                {
                    "paragraph": "故商者，五帝之遺聲也。寛而静、柔而正者，宜歌頌。廣大而静，䟽逹而信者，宜歌大雅。恭儉而好禮者，宜歌小雅。正直而静、廉而謙者，宜歌風。肆直而慈愛，",
                    "zhushu": "此文換簡，失其次。寛而静，宜在上，爱者宜歌商。宜承此下行，讀云肆。直而慈，爱者宜歌商。商，宋詩也。爱或爲哀。直巳而陳德，各因其德，歌所冝。育，生也。○断，丁乱反，下及注同。好，呼報反。換，户乱反。行，户剛反。"
                },
                {
                    "paragraph": "商之遺聲也。商人識之，故謂之商。齊者，三代之遺聲也，齊人識之，故謂之齊。",
                    "zhushu": "云商之遺声也，衍字也，又誤。上所云故商者，五帝之遺声也，當居此衍字処也。○処，昌慮反。"
                },
                {
                    "paragraph": "明乎商之音者，臨事而屢斷；明乎齊之音者，見利而讓。",
                    "zhushu": "屡，数也。数断事，以其肆直也。見利而譲，以其温良能断也。断，猶决也。○屡，力住反。数，色角反，下同。"
                },
                {
                    "paragraph": "臨事而屢斷，勇也；見利而讓，義也。有勇有義，非歌孰能保此？",
                    "zhushu": "保，猶安也，知也。"
                },
                {
                    "paragraph": "故歌者，上如抗，下如隊，曲如折，止如槀木，倨中矩，句中鉤，纍纍乎端如貫珠。",
                    "zhushu": "言歌声之著，動人心之審，如有此事。○上，時掌反。抗，苦浪反。隊，直媿反。折，之設反。藁，苦老反。倨音据。中，丁仲反。句，紀具反。鉤，古侯反。纍，本又作累，力追反。"
                },
                {
                    "paragraph": "故歌之爲言也，長言之也。說之，故言之；言之不足，故長言之；長言之不足，故嗟嘆之；嗟嘆之不足，故不知手之舞之，足之蹈之也。",
                    "zhushu": "長言之，引其声也，嗟歎，和續之也，不知手之舞之，足之蹈之，歡之至也。○說，音恱。和，胡卧反。○互註：詩関雎：言之不足，故嗟嘆之；嗟嘆之不足，故永歌之；永歌之不足，不知手之舞之，足之蹈之也云云。"
                },
                {
                    "paragraph": "子貢問樂。",
                    "zhushu": "上下同美之也。"
                }
            ]
        },
        {
            "name": "雜記上第二十",
            "paragraphs": [
                {
                    "paragraph": "雜記上第二十",
                    "zhushu": "○陸曰：鄭云：雜記者，以其雜記諸侯及士之䘮事。",
                    "type": 1
                },
                {
                    "paragraph": "諸侯行而死於館，則其復如於其國。如於道，則升其乗車之左轂，以其綏復。",
                    "zhushu": "館，主國所致舎。復，招魂復魄也。如於其國，王國館賔，予使有之，得升屋招用褒衣也。如於道，道上廬宿也。升車左轂，象升屋東榮。綏，當爲緌，讀如㽔賔之㽔，字之誤也。緌，謂旌旗之旄也。去其旒而用之，異於生也。○乗，繩證反，下及注同。轂，工木反。綏，依注作緌，耳佳反，下及注同。復，音㐲，下同。予，羊汝反。裒，本又作褒，保毛反，後皆同。去，起吕反，下去輤同。"
                },
                {
                    "paragraph": "其輤有裧，緇布裳帷，素錦以爲屋而行。",
                    "zhushu": "輤，載柩將殯之車飾也。輤，取名於襯與蒨，讀如蒨斾之蒨。襯，棺也。蒨，染赤色者也。將葬，載柩之車飾曰栁。裧，謂鱉甲邊縁。緇布裳帷，圍棺者也。裳帷用緇，則輤用赤矣。輤象宫室屋，其中小帳。襯，覆棺者。若未大歛，其載尸而歸，車飾皆如之。○輤，千見反，注與蒨同。裧，昌占反。緇裳帷，本或作緇布裳帷。殯，必刃反，本或作賔，音同。襯，𥘉靳反，又楚陣反。與蒨絶句，一本作輤，讀以与字絶句。與則音餘。蒨斾，上千見反，下歩具反。縁，恱絹反。"
                },
                {
                    "paragraph": "至於廟門，不毀牆，遂入，適所殯，唯輤爲說於廟門外。",
                    "zhushu": "廟，所殯宫。牆，裳帷也。適所殯，謂兩楹之間。去輤乃入廟門，以其入自有宫室也。毀，或爲徹。凡柩自外來者，正棺於兩楹之間，尸亦侇之於此，皆因殯焉。異者，柩入自𦪳，升自西階；尸入自門，升自阼階。其殯必於兩楹之間者，以其死不於室而自外來，留之於中，不忍逺也。○說，吐奪反，本亦作脫，下并注皆同。夷，音夷，隱義云：侇之言移也。庾依韻集太𠔃反，息也。逺，于萬反。"
                },
                {
                    "paragraph": "○大夫、士死於道，則升其乗車之左轂，以其綏復；如於館死，則其復如於家。",
                    "zhushu": "綏，亦緌也。大夫復於家以玄冕，士以爵弁服。"
                },
                {
                    "paragraph": "大夫以布爲輤而行，至於家而說輤，載以輲車，入自門，至於阼階下而說車，舉自阼階，升適所殯。",
                    "zhushu": "大夫輤，言用布，白布不染也。言輤者，逹名也。不言裳帷，俱用布，无所别也。至門，亦說輤乃入。言載以輲車，入自門，明車不易也。輲，讀爲輇，或作槫。許氏說文解字曰：有輻日輪，无輻日輇。周礼又有蜃車，天子以載柩。蜃、輇声相近，其制同乎？輇崇，盖半乗車之輪。諸侯言不毀牆，大夫、士言不易車，互相明也。不易者，不易以楯也。廟中有載柩以輴之礼，此不耳。○輲，依注作輇及槫，同市專反，又市轉反，注及下同。别，彼列反。蜃，慎忍反。近，附近之近。楯，勑倫反，下同，一本作輴，同。"
                },
                {
                    "paragraph": "士輤，葦席以爲屋，蒲席以爲裳帷。",
                    "zhushu": "言以葦席爲屋，則无素錦爲帳。○葦，于鬼反。"
                },
                {
                    "paragraph": "○凡訃於其君，曰：君之臣某死。",
                    "zhushu": "計，或皆作赴。赴，至也。臣死，其子使人至君所告之。○訃，音赴，注及下同。"
                },
                {
                    "paragraph": "父、母、妻、長子，曰：君之臣某之某死。",
                    "zhushu": "此臣於其家，䘮所主者。○長，丁丈反，後長子皆同。"
                },
                {
                    "paragraph": "君訃於他國之君，曰：寡君不禄，敢告於執事。夫人，曰：寡小君不禄。大子之䘮，曰：寡君之適子某死。",
                    "zhushu": "君夫人不稱薨。告他國君，謙也。○大，音㤗，後太子同。適，丁歷反，下文注適子、其適、宗適、適妻並同。"
                },
                {
                    "paragraph": "大夫訃於同國，適者，曰：某不禄。訃於士，亦曰：某不禄。訃於他國之君，曰：君之外臣寡大夫某死。訃於適者，曰：吾子之外私寡大夫某不禄，使某實。訃於士，亦曰：吾子之外私寡大夫某不禄，使某實。",
                    "zhushu": "適，讀爲匹敵之敵，謂爵同者也。實，當爲至，此讀周、秦之人，声之誤也。○適，依注音敵，大歷反，下適者同。實，依注音至，下同。"
                },
                {
                    "paragraph": "士訃於同國大夫，曰：某死；訃於士，亦曰：某死；訃於他國之君，曰：君之外臣某死；訃於大夫，曰：吾子之外私某死；訃於士，亦曰：吾子之外私某死。大夫次於公館以終䘮，士練而歸。士次於公館，",
                    "zhushu": "公館，公宫之舎也。練而歸之。士，謂邑宰也。練而猶處公館，朝廷之士也。唯大夫三年無歸也。○朝，直遥反，下注同。"
                },
                {
                    "paragraph": "大夫居廬，士居堊室。",
                    "zhushu": "謂未練時也。士居堊室，亦謂邑宰也。朝廷之士亦居廬。互註。士居堊室。䘮大記、間傳：居堊室。"
                },
                {
                    "paragraph": "大夫爲其父母、兄弟之未爲大夫者之䘮，服如士服。士爲其父母、兄弟之爲大夫者之䘮，服如士服。",
                    "zhushu": "大夫雖尊，不以其服服父母兄弟，嫌若踰之也。士，謂大夫庶子爲士者也。巳卑，又不敢服尊者之服。今大夫䘮服禮逸，與士異者，未得而備聞也。春秋傳曰：齊晏桓子卒，晏嬰麤衰斬，苴絰， 帶，杖，菅屦，食粥，居𠋣廬，寢苫，枕草。其老曰：非大夫之礼也。曰：唯卿爲大夫。此平仲之謙也。言巳非大夫，故爲父服土服耳。麤衰斬者，其缕在齊、斬之間，謂缕如三升半，而三升不緝也。斬衰以三升爲正，微細焉則属於麤也。然則士与大夫爲父服異者，有麤衰斬，枕草矣。其爲母五升缕而四升，爲兄弟六升缕而五升乎？唯大夫以上，乃能備儀尽飾，士以下則以臣服君之斬衰爲其父，以臣從君而服之斉衰爲其母与兄弟，亦以勉人爲髙行也。大功以下，大夫、士服同。○大夫爲其，于僞反，下士爲其同，注除爲士、卿爲、爲正皆放此。晏，於諌反。嬰，一盈反。衰，七雷反。苴，七餘反。絰，大結反。菅，古顔反。屦，九具反。粥，之六反。𠋣，於綺反。苫，始古反。枕，之鴆反，下同。缕，力住反。齊，音咨，下齊衰皆同。緝，七入反。上，時掌反，卷内以上皆放此。行，下孟反。"
                },
                {
                    "paragraph": "大夫之適子，服大夫之服。",
                    "zhushu": "仕至大夫，賢著而德成。適子得服其服，亦尊其適象賢。○著，知慮反。"
                },
                {
                    "paragraph": "○大夫之庶子爲大夫，則爲其父母服大夫服，其位與未爲大夫者齒。",
                    "zhushu": "雖庶子得服其服，尚德也。使齒於士，不可不宗適。○則爲其，于僞反，下則爲之、注爲之造字皆同。"
                },
                {
                    "paragraph": "○士之子爲大夫，則其父母弗能主也，使其子主之；無子，則爲之置後。",
                    "zhushu": "大夫之子得用大夫之礼，而士不得也。置。猶立也。"
                },
                {
                    "paragraph": "大夫卜宅與葬日，有司麻衣、布衰、布帶，因䘮屨，緇布冠不蕤。占者皮弁。",
                    "zhushu": "有司，卜人也。麻衣，白布深衣而著衰焉，及布帶、緇布冠。此服非純吉，亦非純凶也。皮弁，則純吉之尤者也。占者尊於有司，卜求吉，其服弥吉。大夫、士朔服皮弁。○著，丁畧反。"
                },
                {
                    "paragraph": "如筮，則史練冠、長衣以筮。占者朝服。",
                    "zhushu": "筮者，筮宅也，謂下大夫若士也。筮史，筮人也。長衣，深衣之純以素也。長衣，練冠。純凶服也。朝服，純吉服也。大夫、士曰朝服以朝也。○朝，直遥反，注及下文皆同。純，音凖，又之閏反。"
                },
                {
                    "paragraph": "大夫之䘮，旣薦馬。薦馬者，哭踊，出乃包奠而讀書。",
                    "zhushu": "嫌与士異，記之也。旣夕礼曰：包牲取下躰。又曰：主人之吏請讀賵。○𧄟，音薦，本又作薦。賵，芳鳯反。"
                },
                {
                    "paragraph": "大夫之䘮，大宗人相，小宗人命龜，卜人作龜。",
                    "zhushu": "卜葬及日也。相，相主人禮也。命龜，告以所問事也。作龜，謂揚火灼之以出兆。○相，息亮反，注同。"
                },
                {
                    "paragraph": "内子以鞠衣、襃衣，素沙。下大夫以䄠衣。其餘如士。",
                    "zhushu": "此復所用衣也，當在夫人狄稅素沙下，爛脫失處在此上耳。内子，卿之適妻也。春秋傳曰晉趙姫請逆叔隗於狄，趙衰以爲内子，而巳下之是也。下大夫，謂下大夫之妻。䄠，周禮作展。王后之服六，唯上公夫人亦有禕衣，侯伯夫人自揄狄而下，子男夫人自闕狄而下，卿妻自鞠衣而下，大夫妻自展衣而下，士妻稅衣而巳。素沙，若今紗縠之帛也。六服皆袍制，不禅，以素紗裹之，如今袿袍。襈重繒矣。褒衣者，始爲命婦見加賜之衣也。其餘如士之妻，則亦用稅衣。○鞠，九六反，又曲六反，注同。䄠，張戰反。復，音伏。狄稅，他喚反，下文放此。爛，力旦反。脫音奪，下同。隗，五罪反。衰，𥘉危反。下，户嫁反。展，張戰反，下同。褘，音輝。揄，音遥，下文并注同。縠，户木反。袍，歩羔反。禅，音丹。袿，音圭。襈，士眷反。重，直龍反。繒，茨陵反。"
                },
                {
                    "paragraph": "復，諸侯以襃衣、冕服、爵弁服。",
                    "zhushu": "復，招䰟復魄也。冕服者，上公五，侯伯四，子男三。襃衣，亦始命爲諸侯及朝覲見，加賜之衣也。襃，猶進也。"
                },
                {
                    "paragraph": "夫人稅衣、揄狄，狄稅素沙。",
                    "zhushu": "言其招䰟用稅衣，上至揄狄也。狄稅素沙，言皆以白紗縠爲裹。○稅，他渙反，下文放此。揄音遥，下文同。縠，户木反，下注同。"
                },
                {
                    "paragraph": "復西上。",
                    "zhushu": "北靣而西上，陽長左也。復者多少，各如其命之数。○長，丁丈反。"
                },
                {
                    "paragraph": "大夫不揄絞，屬於池下。",
                    "zhushu": "謂池飾也。揄，揄翟也。采青黄之間曰絞。属，猶繫也。人君之栁，其池繫絞繒於下，而畫翟雉焉，名曰振容，又有銅魚在其間。大夫去振容，士去魚。此无人君及士，亦爛脫。○絞，戸交反，注同。属，音燭，注及下條属并注同。翟，音狄。去，起吕反，下同。"
                },
                {
                    "paragraph": "大夫附於士。士不附於大夫，附於大夫之昆弟，無昆弟則從其昭穆。雖王父母在亦然。",
                    "zhushu": "附，讀皆爲祔。大夫祔於士，不敢以巳尊自殊於其祖也。士不祔於大夫，自卑别於尊者也。大夫之昆弟，謂爲士者也，從其昭穆，中一以上祖。又祖而巳。祔者，祔於先死者。○附，依注作祔，音同，下並同。昭，常遥反，卷内皆同。别，彼列反。"
                },
                {
                    "paragraph": "婦附於其夫之所附之妃。無妃，則亦從其昭穆之妃。妾附於妾祖姑，無妾祖姑則亦從其昭穆之妾。",
                    "zhushu": "夫所附之妃，於婦則祖姑。"
                },
                {
                    "paragraph": "男子附於王父則配，女子附於王母，則不配。",
                    "zhushu": "配，謂并𥙊王母，不配，則不𥙊王父也。有事於尊者，可以及卑；有事於卑者，不敢援尊。配与不配，𥙊饌如一，祝辝異。不言以某妃配某氏耳。女子，謂未嫁者也。嫁未三月而死，猶歸葬於女氏之黨。○并，必政反。援，音𡊮。"
                },
                {
                    "paragraph": "公子附於公子。",
                    "zhushu": "不敢戚君。"
                },
                {
                    "paragraph": "○君薨，大子號稱子，待猶君也。",
                    "zhushu": "謂未踰年也。雖称子，與諸侯朝㑹如君矣。春秋魯僖公九年夏，葵丘之㑹，宋㐮，公称子，而与諸侯序。待，或爲侍。"
                },
                {
                    "paragraph": "○有三年之練冠，則以大功之麻易之，唯杖屨不易。",
                    "zhushu": "謂旣練而遭大功之䘮者也。練除首絰，要絰葛，又不如大功之麻重也。言練冠、易麻，互言之也。唯杖屦不易，言其餘皆易也。屦不易者，練与大功俱用繩耳。○要，一遥反。重，直龍反。重言：下文：三年之練冠。"
                },
                {
                    "paragraph": "有父母之䘮，尚功衰，而附兄弟之殤，則練冠附於殤，稱陽童某甫，不名，神也。",
                    "zhushu": "此兄弟之殤，謂大功親以下之殤也。斬衰、齊衰之䘮練，皆受以大功之衰，此謂之功衰。以是時而祔大功親以下之殤。大功親以下之殤輕，不易服。冠而兄爲殤，謂同年者也。兄十九而死，巳明年因䘮而冠。陽童，謂庶殤也。宗子則曰隂童。童，未成人之称也。某甫，且字也，尊神不名，爲之造字。○衰，七雷反。冠而，古乱反，下而冠同之，称，尺證反。"
                },
                {
                    "paragraph": "○凡異居，始聞兄弟之䘮，唯以哭對可也。",
                    "zhushu": "惻怛之痛，不以辝言爲礼也。○怛，旦末反。"
                },
                {
                    "paragraph": "其始麻，散帶絰。",
                    "zhushu": "與居家同也。凡䘮，小歛而麻。○散，悉但反，後散帶皆同。"
                },
                {
                    "paragraph": "未服麻而奔䘮，及主人之未成絰也，䟽者與主人皆成之，親者終其麻帶絰之日數。",
                    "zhushu": "䟽者，謂小功以下也。親者，大功以上也。䟽者及主人之節則用之，其不及，亦自用其日数。"
                },
                {
                    "paragraph": "○主妾之䘮，則自祔，至於練、祥，皆使其子主之。其殯、𥙊不於正室。",
                    "zhushu": "祔，自爲之者，以其𥙊於祖廟。"
                },
                {
                    "paragraph": "君不撫僕妾。",
                    "zhushu": "畧於賤也。"
                },
                {
                    "paragraph": "○女君死，則妾爲女君之黨服。攝女君，則不爲先女君之黨服。",
                    "zhushu": "妾於女君之親，若其親然。○妾爲，于僞反，下不爲妻、注爲舊君同。"
                },
                {
                    "paragraph": "聞兄弟之䘮，大功以上，見䘮者之郷而哭。",
                    "zhushu": "奔䘮，節也。"
                },
                {
                    "paragraph": "適兄弟之送葬者弗及，遇主人於道，則遂之於墓。",
                    "zhushu": "言骨肉之親，不待主人也。"
                },
                {
                    "paragraph": "凡主兄弟之䘮，雖䟽亦虞之。",
                    "zhushu": "䘮事虞祔乃畢。"
                },
                {
                    "paragraph": "○凡䘮服未畢，有弔者，則爲位而哭，拜，踊。",
                    "zhushu": "客始來，主人不可以殺礼待之。○殺，色界反，徐所例反。"
                },
                {
                    "paragraph": "○大夫之哭大夫，弁絰。大夫與殯，亦弁絰。",
                    "zhushu": "矣。絰者，大夫鍚衰相弔之服也。如爵弁而素，加環絰曰弁絰。○与，音預。鍚，息暦反。"
                },
                {
                    "paragraph": "大夫有私䘮之葛，則於其兄弟之輕䘮，則弁絰。",
                    "zhushu": "私䘮，妻子之䘮也。輕䘮，緦麻也。大夫降焉，弔服而往，不以私䘮之末臨兄弟。"
                },
                {
                    "paragraph": "○爲長子杖，則其子不以杖即位。",
                    "zhushu": "辟尊者。○辟，音避。"
                },
                {
                    "paragraph": "爲妻，父母在，不杖，不稽顙",
                    "zhushu": "；尊者在，不敢尽礼於私䘮也。○稽，徐音啓。顙，桑黨反。"
                },
                {
                    "paragraph": "母在，不稽顙。稽顙者，其贈也拜。",
                    "zhushu": "言獨母在，於贈拜得稽顙，則父在，贈拜不得稽顙。"
                },
                {
                    "paragraph": "違諸侯，之大夫，不反服；○違大夫，之諸侯，不反服。",
                    "zhushu": "其君，尊卑異也。違，猶去也。去諸侯，仕諸侯。去大夫，仕大夫，乃得爲舊君服。"
                },
                {
                    "paragraph": "䘮冠條屬，以别吉凶。三年之練冠，亦條屬，右縫。",
                    "zhushu": "别吉凶者，吉冠不條属也。條属者，通屈一條繩若布爲武，垂下爲纓属之冠，象大古䘮事畧也。吉冠則纓武異材焉。右縫者，右辟而縫之。○别，徐彼列反，注同。縫，音逢，注同，又扶用反。大古音㤗，下大古同。材，才再反，又如字。辟，必亦又，下同。"
                },
                {
                    "paragraph": "小功以下左。",
                    "zhushu": "左，辟象吉，輕也。"
                },
                {
                    "paragraph": "緦冠繰纓。",
                    "zhushu": "繰，當爲澡麻帶絰之繰，声之誤也。謂有事其布以爲纓。○繰，依注爲澡，音早。縿，所衘反，又音早。"
                },
                {
                    "paragraph": "大功以上散帶。",
                    "zhushu": "小功、緦輕，𥘉而絞之。○絞，古夘反。"
                },
                {
                    "paragraph": "○朝服十五升，去其半而緦，加灰鍚也。",
                    "zhushu": "緦，精麄，与朝服同。去其半，則入百缕而䟽也。又无事，其布不灰焉。○朝，直遥反，後朝服放此，注同。去，起吕反，注同。"
                },
                {
                    "paragraph": "諸侯相禭，以後路與冕服。先路與襃衣不以禭。",
                    "zhushu": "不以己之正者施於人，以彼不以爲正也。後路，貳車，貳車行在後也。○禭，音遂。"
                },
                {
                    "paragraph": "遣車視牢具，",
                    "zhushu": "言車多少，各如所包遣奠牲躰之数也。然則遣車載所包遣奠而藏之者与？遣奠，天子大牢，包九个；諸侯亦大牢，包七个；大夫亦大牢，包五个；士少牢，包三个。大夫以上乃有遣車。○遣，弃戰反，注同，下遣車、遣奠皆放此。与，音餘。个，古賀反，下同。"
                },
                {
                    "paragraph": "䟽布輤，四靣有章，置于四隅。",
                    "zhushu": "輤，其蓋也。四靣皆有章蔽，以隱翳牢肉。四隅，椁中之四隅。○章，本或作鄣，音同，注亦同。翳，於計反。"
                },
                {
                    "paragraph": "載粻，有子曰：非禮也。",
                    "zhushu": "粻，米糧也。○粻，陟良反。"
                },
                {
                    "paragraph": "䘮奠，脯、醢而巳。",
                    "zhushu": "言死者不食糧也。遣奠本无黍稷。○醢，音海。"
                },
                {
                    "paragraph": "𥙊稱孝子、孝孫，䘮稱哀子、哀孫。",
                    "zhushu": "各以其義称。○義称，昌升反，又尺證反。重言：𥙊稱孝子孝孫，重見郊特牲十一。"
                },
                {
                    "paragraph": "端衰、䘮車，皆無等。",
                    "zhushu": "䘮車，惡車也。䘮者衣衰，及所乗之車，貴賤同。孝子於親一也。衣衰言端者，玄端吉時常服，䘮之衣衰當如之。○衣衰，上於旣反，下七雷反，下同。"
                },
                {
                    "paragraph": "大白冠，緇布之冠，皆不㽔。委武，𤣥、縞而后蕤。",
                    "zhushu": "不蕤，質无飾也。大白冠，大布之布冠也。春秋傳曰：衛文公大布之衣，大白之冠。委武，冠卷也。秦人曰委，斉東曰武。玄，玄冠也。縞，縞冠也。○縞，古老反，又古報反，注同。卷，苦圎反。"
                },
                {
                    "paragraph": "大夫冕而𥙊於公，弁而𥙊於巳。士弁而𥙊於公，冠而𥙊於巳。",
                    "zhushu": "弁，爵弁也。冠，玄冠也。𥙊於公，助君𥙊也。大夫爵弁，不𥙊於己，唯孤爾。"
                },
                {
                    "paragraph": "士弁而親迎，然則士弁而𥙊於巳可也。",
                    "zhushu": "縁𩔖，欲許之也。親迎雖亦已之事，攝盛服爾，非常也。○迎，魚敬反，注同。"
                },
                {
                    "paragraph": "暢，臼以椈，杵以梧。",
                    "zhushu": "所以擣鬰也。掬，栢也。○鬯，勑亮反，本亦作暢。臼，其䆒反。掬，弓六反。杵，昌呂反。梧音吾，桐木也。槝，本亦作擣，丁老反。"
                },
                {
                    "paragraph": "枇以桑，長三尺，或曰五尺。",
                    "zhushu": "枇，所以載牲躰者。此謂䘮𥙊也。吉意枇用𣗥。○枇，音匕，本亦作朼，音同，注同。長，直亮反，下同。"
                },
                {
                    "paragraph": "畢用桑，長三尺，刋其柄與末。",
                    "zhushu": "畢，所以助主人載者。刋，猶削也。○刋，苦干反。柄，兵命反。"
                },
                {
                    "paragraph": "○率𢄔，諸侯、大夫皆五采，士二采。",
                    "zhushu": "此謂襲尸之大帶。率，繂也。繂之不加箴功。大夫以上更飾以五采，士以朱緑。襲事成於帶，変之，所以異於生。○率帶，上音律，下音帶，本亦作帶。繂音律。箴，之金反。"
                },
                {
                    "paragraph": "○醴者，稻醴也。甕、甒、筲、衡，實見間，而后折入。",
                    "zhushu": "此謂葬時藏物也。衡當爲裄，所以庪甕甒之属，声之誤也。實見間，藏於見外椁内也。折，承席也。○甕，於貢反，盛醢醢之器。甒，音武，瓦器。筲，所交反，竹器。衡，依注作桁，户剛反，徐，户庚反。見，音間廁之間，棺衣也，注同。間如字，注同，徐，古莧反。一解云：鄭合見間二字，共爲覸字，音古辯反。折，之設反，注同，形如牀，无足也。庪，九委反，又九僞反，徐，居綺反，字亦作，同。重意。𥙊義， 見間以俠甒。"
                },
                {
                    "paragraph": "○重，旣虞而埋之。",
                    "zhushu": "就所𠋣処埋之。○重，直龍反。埋，亡皆反。𠋣，於綺反。處，昌慮反。"
                },
                {
                    "paragraph": "○凡婦人，從其夫之爵位。",
                    "zhushu": "婦人無專制，生禮死事，以夫爲尊卑。"
                },
                {
                    "paragraph": "小斂、大斂、啓，皆辯拜。",
                    "zhushu": "嫌當事來者終不拜，故明之也。此旣事皆拜。○辯，音遍。"
                },
                {
                    "paragraph": "○朝夕哭不帷，",
                    "zhushu": "縁孝子心，欲見殯肂也。旣出則施其㧁，鬼神尚幽闇也。○帷，位悲反，下同。肂，以二反，埋棺之坎。㧁，字林戸臘反，閇也。纂文云：古闔字。玉篇羗據、公荅二反，云：閇也。"
                },
                {
                    "paragraph": "無柩者不帷。",
                    "zhushu": "謂旣葬也。棺柩己去，鬼神在室，堂无事焉，遂去帷。○去，起吕反。"
                },
                {
                    "paragraph": "○君若載而后弔之，則主人東靣而拜，門右北靣而踊。出待，反而后奠。",
                    "zhushu": "主人拜，踊於賔位。不敢迫君也。君即位，車東出待，不必君留也。君反之，使奠。"
                },
                {
                    "paragraph": "○子羔之襲也，繭衣裳與稅衣、纁袡爲一，素端一，皮弁一，爵弁一，玄冕一。曽子曰：不襲婦服。",
                    "zhushu": "繭衣裳者，若今大䙱也。纊爲繭，緼爲袍，表之以稅衣，乃爲一称爾。稅衣，若玄端而連衣裳者也。大夫而以纁爲之縁，非也。唯婦人纁袡。礼以冠名服，此襲其服，非襲其冠。曽子譏襲婦服而已。玄冕又大夫服，未聞子羔曷爲襲之。玄冕，或爲玄冠，或爲玄端。○繭，古典反。稅，他喚反，注同。纁，許云反。袡，字又作，而占反，裳，下襈也，王粛云：婦人蔽𦡀也。䙱，音燭。絖，字又作曠，音曠。緼，于粉反。袍，薄勞反。称，尺證反，下放此。縁，恱絹反。"
                },
                {
                    "paragraph": "○爲君使而死，公館復，私館不復。公館者，公宫與公所爲也；私館者，自卿大夫以下之家也。",
                    "zhushu": "公所爲，君所作離宫别館也。○爲，于僞反，又如字。使，色吏反。復，音伏。館，本亦作觀，音同。重言：公館復，私館不復二，一見曽子問七。  見䘮大記二十三。"
                },
                {
                    "paragraph": "○公七踊，大夫五踊，婦人居間；士三踊，婦人皆居間。",
                    "zhushu": "公，君也。始死，及小歛、大歛而踊。君、大夫、士一也，則皆三踊矣。君五日而殯，大夫三日而殯，士二日而殯。士小歛之朝不踊，君、大夫大歛之朝乃不踊。婦人居間者，踊必拾，主人踊。婦人踊，賔乃踊。○拾，其刼反，下同。"
                },
                {
                    "paragraph": "公襲：卷衣一，玄端一，朝服一，素積一，纁裳一，爵弁二，玄冕一，襃衣一，朱緑帶，申加大帶於上。",
                    "zhushu": "朱緑帶者，襲衣之帶，飾之雜以朱緑，異於生也。此帶亦以素爲之。申，重也，重於革帶也。革帶以佩韍，必言重加大帶者，明雖有変，必備此二帶也。士襲三称，子羔襲五称，今公襲九称，則尊卑襲数不同矣。諸侯七称，天子十二称与？○卷，音衮，古本反。重，直龍反，又直用反，下同。韍。音弗。称，尺證反，下同。与，音餘。"
                },
                {
                    "paragraph": "小斂環絰，公、大夫、士一也。",
                    "zhushu": "環絰者，一股，所謂𦆑絰也。士素委貌，大夫以上素爵弁，而加此絰焉，散帶。○股，音古。纒，直連反。"
                },
                {
                    "paragraph": "公視大歛，公升，商祝鋪席，乃歛。",
                    "zhushu": "䘮大記曰：大夫之䘮，將大歛，旣，鋪絞、紟、衾。君至，此君升乃鋪席，則君至，爲之改，始新之也。○鋪，普胡反，又音敷，徐芳烏反，後放此。絞，户交反，下文同。紟，其鴆反。爲，于僞反。"
                },
                {
                    "paragraph": "魯人之贈也，三玄二纁，廣尺，長終幅。",
                    "zhushu": "言失之也。士䘮礼下篇曰：贈用制幣，玄纁束帛。○廣，古曠反。長，直亮反。幅，方服反。"
                },
                {
                    "paragraph": "弔者即位于門西，東靣。其介在其東南，北靣西上，西於門。",
                    "zhushu": "賔立門外，不當門。○介，音界，後皆同。"
                },
                {
                    "paragraph": "主孤西靣。",
                    "zhushu": "立於阼階下。"
                },
                {
                    "paragraph": "相者受命曰：孤某使某請事。客曰：寡君使某，如何不淑！",
                    "zhushu": "受命，受主人命以出也。不言擯者，䘮无接賔也。淑，善也。如何不善，言君痛之甚，使某弔。○相，息亮反，下皆同。"
                },
                {
                    "paragraph": "相者入告，出曰：孤某須矣。",
                    "zhushu": "称其君名者，君薨称子某，使人知適嗣也。須矣，不出迎也。○適，丁歷反。○重意：四，見下文三。"
                },
                {
                    "paragraph": "弔者入，主人升堂，西靣。弔者升自西階，東靣，致命曰：寡君聞君之䘮，寡君使某，如何不淑！子拜稽顙，弔者降，反位。",
                    "zhushu": "子，孤子也。降反位者，出反門外位，无出字，脫。重言：子拜稽顙五， 下文四。"
                },
                {
                    "paragraph": "含者執璧將命，曰：寡君使某含。相者入告，出曰：孤某須矣。",
                    "zhushu": "含玉爲璧制。其分寸大小未聞。○含，本又作琀，說又作唅，同胡闇反，下同。"
                },
                {
                    "paragraph": "含者入，升堂致命。子拜稽顙。含者坐委于殯東南，有葦席，旣葬，蒲席。降，出反位。",
                    "zhushu": "言降出反位，則是介也。春秋有旣葬歸含、賵、禭，无譏焉，皆受之於殯宫。○禭，音遂。"
                },
                {
                    "paragraph": "宰夫朝服，即䘮屨，升自西階，西面坐取璧，降自西階以東。",
                    "zhushu": "朝服，告鄰囯之礼也。即，就也，以東藏於内也。"
                },
                {
                    "paragraph": "禭者曰：寡君使某禭。相者入告，出曰：孤某須矣。禭者執冕服，左執領，右執要，入，升堂致命曰：寡君使某禭。子拜稽顙。委衣于殯東。",
                    "zhushu": "亦於席上所委璧之北，順其上下。○要，一遥反。"
                },
                {
                    "paragraph": "禭者降，受爵弁服於門内𩅸，將命，子拜稽顙如𥘉。受皮弁服於中庭，自西階受朝服，自堂受玄端，將命，子拜稽顙，皆如𥘉。禭者降，出，反位。",
                    "zhushu": "授禭者以服者，賈人。○𩅸，力救反。賈，音嫁。"
                },
                {
                    "paragraph": "宰夫五人舉以東，降自西階。其舉亦西靣。",
                    "zhushu": "亦西靣者，亦禭者，委衣時。"
                },
                {
                    "paragraph": "上介賵，執圭將命，曰：寡君使某賵。相者入告，反命曰：孤某須矣。陳乗黄、大路於中庭，北輈，執圭將命。客使自下由路西。子拜稽顙，坐委于殯東南隅。宰舉以東。",
                    "zhushu": "輈，轅也。自，率也。下，謂馬也。馬在路之下。覲礼曰：路下四亞之客，給使者入，設乗黃於大路之西，客入則致命矣。使，或爲史。○賵，方鳯反，孤須矣。從此尽篇，未皆无某字，有者非。乗，繩證反，注同。輈，竹由反，車轅也。"
                },
                {
                    "paragraph": "凡將命，郷殯將命，子拜稽顙。西靣而坐委之。宰舉璧與圭，宰夫舉禭，升自西階，西面坐取之，降自西階。",
                    "zhushu": "凡者，說不見者也。郷殯將命，則將命時立於殯之西南。宰夫，宰之佐也。此言宰㪯璧与圭，則上宰夫朝服，衍夫字。○郷，許亮反，注同。見，賢遍反。"
                },
                {
                    "paragraph": "賵者出，反位于門外。",
                    "zhushu": "乃著言，門外明。礼畢，將更有事。"
                },
                {
                    "paragraph": "上客臨，曰：寡君有宗廟之事，不得承事，使一介老某相執綍。",
                    "zhushu": "上客，弔者也。臨，視也。言欲入視䘮所不足而給助之，謙也，其實爲哭耳。○臨，如字，徐力鴆反，注及下同。介，音界，舊古賀反。相，息亮反。綍，音弗。爲，于僞反。"
                },
                {
                    "paragraph": "相者反命，曰：孤某須矣。臨者入門右，介者皆從之，立于其左，東上。",
                    "zhushu": "入門右，不自同於賔客。"
                },
                {
                    "paragraph": "宗人納賔，升，受命于君。降曰：孤敢辭吾子之辱，請吾子之復位。客對曰：寡君命，某母敢視賔客，敢辭。宗人反命曰：孤敢固辭吾子之辱，請吾子之復位。客對曰：寡君命，某母敢視賔客，敢固辭。宗人反命曰：孤敢固辭吾子之辱，請吾子之復位。客對曰：寡君命，使臣某母敢視賔客，是以敢固辭。固辭不獲命，敢不敬從。",
                    "zhushu": "賔三辝而称使臣，爲恭也。爲恭者，將從其命。○寡君命，絶句，下放此。母，音无，下同。使，色吏反，注同。爲，如字，舊于僞反，下同。重意：投壷萹：某固辝不得命，敢不敬從？"
                },
                {
                    "paragraph": "客立于門西，介立于其左，東上。孤降自阼階，拜之，升，哭，與客拾踊三。",
                    "zhushu": "拜客，謝其厚意。○拾，其刼反。"
                },
                {
                    "paragraph": "客出，送于門外，拜稽顙。",
                    "zhushu": "不迎而送䘮，无接賔之禮。"
                },
                {
                    "paragraph": "○其國有君䘮，不敢受弔。",
                    "zhushu": "辟其痛，傷巳之親如君。○辟，音避，下辟之同。"
                },
                {
                    "paragraph": "○外宗房中南面，小臣鋪席，商祝鋪絞、紟、衾，士盥于盤北，舉遷尸于斂上。卒斂，宰告，子馮之踊，夫人東面坐馮之，興踊。",
                    "zhushu": "此䘮大記脫字，重著於是。○盥，音管。㪘，力剱反，下同。馮，皮氷反，本或作慿，下同。脫，音奪。重，直用反。"
                },
                {
                    "paragraph": "○士䘮有與天子同者三：其終夜燎，及乗人，專道而行。",
                    "zhushu": "乗人，謂使人執引也。專道，人辟之。○燎，力召反，又力弔反。乗，繩證反，注同。引，以忍反，一音餘刃反。"
                }
            ]
        },
        {
            "name": "雜記下第二十一",
            "paragraphs": [
                {
                    "paragraph": "雜記下第二十一",
                    "zhushu": "",
                    "type": 1
                },
                {
                    "paragraph": "有父之䘮，如未没䘮而母死，其除父之䘮也，服其除服，卒事，反䘮服。",
                    "zhushu": "没，猶竟也。除服，謂祥𥙊之服也。卒事，旣𥙊。反䘮服，服後死者之服。"
                },
                {
                    "paragraph": "○雖諸父、昆弟之䘮，如當父母之䘮，其除諸父、昆弟之䘮也，皆服其除䘮之服，卒事，反䘮服。",
                    "zhushu": "雖有親之大䘮，猶爲輕服者，除骨肉之恩也。唯君之䘮，不除私服。言當者，期， 大功之䘮，或終始皆在三年之中。小功、緦麻則不除，殤長、中乃除。○爲，于僞反，下乃爲同。期，音基。長，丁丈反，下長子同。"
                },
                {
                    "paragraph": "如三年之䘮，則旣顈，其練、祥皆行。",
                    "zhushu": "言今之䘮旣服顈，乃爲前三年者変除而練、祥、𥙊也。此主謂先有父母之服，今又䘮長子者，其先有長子之服，今又䘮父母，其礼亦然。然則言未伇䘮者，巳練、祥矣。顈，草名，无葛之郷，去麻則用穎。○顈，口逈反，徐孔頴反，沈苦項反，草也，注同。又䘮，如字，又息浪反，下又䘮同。去，起吕反。"
                },
                {
                    "paragraph": "王父死，未練、祥而孫又死，猶是附於王父也。",
                    "zhushu": "未練、祥，嫌未洽𥙊序於昭穆尓。王父旣附，則孫可祔焉。猶，當爲由。由，用也。附，皆當作祔。○附，義作祔，出注。祫，音洽。"
                },
                {
                    "paragraph": "○有殯，聞外䘮，哭之他室。",
                    "zhushu": "明所哭者異也。哭之爲位。"
                },
                {
                    "paragraph": "入奠，卒奠出，改服即位，如始即位之禮。",
                    "zhushu": "謂後日之哭，朝入奠於其殯旣，乃更即位就他室，如始哭之時。"
                },
                {
                    "paragraph": "○大夫、士將與𥙊於公，旣視濯而父母死，則猶是與𥙊也。次於異宫，旣𥙊，釋服，出公門外，哭而歸。其它如奔䘮之禮。如未視濯，則使人告，告者反而后哭。",
                    "zhushu": "猶，亦當爲由，次於異宫，不可以吉与凶同処也。使者反而后哭，不敢專巳於君命也。○与，音預，下同。濯，太角反，它，音也。処，昌慮反，下之處同。使，色吏反。"
                },
                {
                    "paragraph": "如諸父、昆弟、姑、姊妹之䘮，則旣宿則與祭。卒事，出公門，釋服而后歸。其它如奔䘮之禮。如同宫，則次于異宫。",
                    "zhushu": "宿則与𥙊。出門，乃解𥙊服。皆爲差緩也。○差，𥘉賣反，又𥘉佳反。"
                },
                {
                    "paragraph": "○曽子問曰：卿大夫將爲尸於公，受宿矣，而有齊衰内䘮，則如之何？孔子曰：出舎乎公宫以待事，禮也。",
                    "zhushu": "尸重，受宿，則不得哭。内䘮，同宫也。"
                },
                {
                    "paragraph": "孔子曰：尸弁、冕而出，卿、大夫、士皆下之，尸必式，必有前驅。",
                    "zhushu": "冕兼言弁者，君之尸或服。士大夫之服也。諸臣見尸而下車，敬也。尸式以礼。重言：尸必式三，曲礼上一，曽子問一。"
                },
                {
                    "paragraph": "○父母之䘮，將𥙊而昆弟死，旣殯而𥙊。如同宫，則雖臣妾，葬而后𥙊。𥙊，主人之升降散等，執事者亦散等。雖虞、附亦然。",
                    "zhushu": "將𥙊，謂練祥也。言若同宫，則是昆弟異宫也。古者昆弟異居同財，有東宫，有西宫，有南宫，有北宫，有父母之䘮，當在殯宮，而在異宫者，疾病或帰者。主人，適子，散等，衆階，爲新䘮，畧威儀。○適，丁歴反。爲，于僞反，下爲人說同。"
                },
                {
                    "paragraph": "○自諸侯逹諸士，小祥之𥙊，主人之酢也嚌之，衆賔、兄弟則皆啐之。大祥，主人啐之，衆賔、兄弟皆飲之可也。",
                    "zhushu": "嚌、啐，皆嘗也。嚌至齒，啐入口。○酢，音昨。斉，才細反。啐，七内反，徐蒼快反。"
                },
                {
                    "paragraph": "○凡侍𥙊䘮者，告賔𥙊薦而不食。",
                    "zhushu": "薦，脯醢也。吉𥙊告賔𥙊，薦賔旣𥙊而食之。䘮𥙊，賔不食。"
                },
                {
                    "paragraph": "子貢問䘮。子曰：敬爲上，哀次之，瘠爲下。顔色稱其情，戚容稱其服。",
                    "zhushu": "問䘮，問居父母之䘮也。䘮尚哀，言敬爲上者，疾時尚不能敬也。容，威儀也。孝經曰：容止可觀。○瘠，徐在益反。称，尺證反，下同。重言敬爲主，𥙊義：敬爲難。"
                },
                {
                    "paragraph": "請問兄弟之䘮。子曰：兄弟之䘮，則存乎書䇿矣。",
                    "zhushu": "言䟽者，如礼行之，未有加也。斉斬之䘮，哀容之躰，經不能載矣。"
                },
                {
                    "paragraph": "君子不奪人之䘮，",
                    "zhushu": "重䘮，禮也。"
                },
                {
                    "paragraph": "亦不可奪䘮也。",
                    "zhushu": "不可以輕之於巳也。重言：君子不奪人之䘮，亦不奪䘮也二，一見服問三十六。又曽子問：君子不奪人之親，亦不可奪親也。文王丗子：不奪人親也。"
                },
                {
                    "paragraph": "孔子曰：之連、大連善居䘮，三日不怠，三月不解，期悲哀，三年憂。東夷之子也。",
                    "zhushu": "言其生於夷狄而知礼也。怠，惰也。解，倦也。○少，詩召反。解，佳買反，注同。期音基。惰，徒卧反。倦，其眷反。重言：三日不怠，三月不解，期悲哀，三年憂二，一見䘮服四制四十九。"
                },
                {
                    "paragraph": "○三年之䘮，言而不語，對而不問。廬、聖室之中，不與人坐焉。在堊室之中，非時見乎母也不入門。",
                    "zhushu": "言，言巳事也。爲人說爲語。在堊室之中，以時事見乎母，乃後入門。則居廬時不入門。○堊，烏各反，字亦作惡，同。見，賢遍反，重意。䘮服四制：斬衰之䘮，唯而不對；齊衰之䘮，對而不言；大功之䘮，言而不議。"
                },
                {
                    "paragraph": "䟽衰皆居堊室，不廬。廬，嚴者也。",
                    "zhushu": "言廬，哀敬之処，非有其實則不居。"
                },
                {
                    "paragraph": "○妻視叔父母，姑、姉妹視兄弟，長、中、下殤視成人。",
                    "zhushu": "視，猶比也。所比者，哀容居処也。○長，丁丈反。"
                },
                {
                    "paragraph": "○親䘮外除，",
                    "zhushu": "日月巳竟，而哀未忘。"
                },
                {
                    "paragraph": "兄弟之䘮内除。",
                    "zhushu": "日月未竟而衰，巳殺。○巳殺，巳或作以，下色界反，徐所例反。"
                },
                {
                    "paragraph": "○視君之母與妻，比之兄弟，發諸顔色者，亦不飲食也。",
                    "zhushu": "言小君服輕，亦内除也。發於顔色，謂醲美酒食，使人醉𤸈。○醲，女龍反。"
                },
                {
                    "paragraph": "○免䘮之外，行於道路，見似目瞿，聞名心瞿，弔死而問疾，顔色戚容必有以異於人也。如此而后，可以服三年之䘮，其餘則直道而行之是也。",
                    "zhushu": "惻隱之心能如是，則其餘斉衰以下，直道而行，尽自得也。似，謂容貌似其父母也。名，与親同。○瞿，九遇反，下同。"
                },
                {
                    "paragraph": "○祥，主人之除也。於夕爲期，朝服。祥因其故服。",
                    "zhushu": "爲期，爲𥙊期也。朝服以期，至明日而祥。𥙊，亦朝服，始即吉，正𥙊服也。䘮服小記曰除成䘮者，其祭也，朝服縞冠是也。𥙊猶縞冠，未純吉也。旣𥙊，乃服大祥素縞麻衣。釋禫之礼云玄衣黄裳，則是禫𥙊玄冠矣。黄裳者，未大吉也。旣𥙊，乃服禫服，朝服、綅冠，踰月吉𥙊，乃玄冠。朝服，旣𥙊，玄端而居，復平常也。○朝，直遥反，及下武叔朝皆同。禫，大感反。綅，息廉反，黒經白緯曰綅。"
                },
                {
                    "paragraph": "子游曰：旣祥，雖不當縞者必縞，然後反服。",
                    "zhushu": "謂有以䘮事贈賵來者，雖不及時，猶変服，服祥𥙊之服以受之，重其礼也。其於此時始弔者，則衛將軍文子之爲之是矣。反服，反素縞麻衣也。"
                },
                {
                    "paragraph": "當𥘵，大夫至，雖當踊，絶踊而拜之，反，改成踊，乃襲。",
                    "zhushu": "尊大夫，來至則拜之，不待事巳也。更成踊者，新其事也。○𥘵，音但。"
                },
                {
                    "paragraph": "於士，旣事成踊，襲而后拜之，不改成踊。",
                    "zhushu": "於士，士至也。事謂大小，歛之属。"
                },
                {
                    "paragraph": "上大夫之虞也，少牢；卒哭、成事、附，皆大牢。 下大夫之虞也，犆牲；卒哭、成事、附，皆少牢。",
                    "zhushu": "卒哭、成事、附，言皆，則卒哭、成事、附与虞異矣。下大夫虞以犆牲，與士虞禮同與？○犆，音特。同與，音餘。"
                },
                {
                    "paragraph": "○祝□卜葬、虞，子孫曰哀，夫曰乃，兄弟曰某，卜葬其兄，弟曰伯子某。",
                    "zhushu": "祝称卜葬、虞者，卜葬，卜虞，祝称主人之辝也。孫，謂爲祖後者，称曰哀孫某卜葬其祖某甫。夫曰乃某卜葬其妻某氏。兄弟相爲卜，称名而巳。○祝，之六反，徐之又反，注同。称，昌升反，徐尺證反，注祝称同。爲，于僞反，下賔爲飯、爲其同。"
                },
                {
                    "paragraph": "○古者貴賤皆杖。叔孫武叔朝，見輪人以其杖関轂而輠輪者，於是有爵而后杖也。",
                    "zhushu": "記庶人失禮所由始也。叔孫武叔，魯大夫叔孫州仇也。輪人，作車輪之官。○関轂，工木反。輠，胡罪反，又胡瓦反，又胡管反，回也。仇，音求。"
                },
                {
                    "paragraph": "○鑿巾以飯，公羊賈爲之也。",
                    "zhushu": "記士失礼所由始也。士親飯，必發其巾。大夫以上，賔爲飯焉，則有鑿巾。○鑿，在各反。飯，扶晚反，注同。"
                },
                {
                    "paragraph": "○冒者何也？所以揜形也。自襲以至小斂，不設冒則形，是以襲而后設冒也。",
                    "zhushu": "言設冐者，爲其形，人將𢙣之也。襲而設冐，言后，衍字耳。○冐，莫報反，下及注同。揜，於儉反。惡，烏路反。"
                },
                {
                    "paragraph": "○或問於曽子曰：夫旣遣而包其餘猶旣食而裹其餘，與？君子旣食則裹其餘乎？",
                    "zhushu": "言遣旣奠而又包之，是与食於人巳而裹其餘將去？何異与？君子寕爲是乎？言傷廉也。○遣，弃戰反，注同。裹，音果。与，音餘。何異与同。"
                },
                {
                    "paragraph": "曽子曰：吾子不見大饗乎？夫大饗，旣饗，卷三牲之爼，歸于賔館。父母而賔客之，所以爲哀也。子不見大饗乎？",
                    "zhushu": "旣饗婦，賔爼，所以厚之也。言父母家之主，今賔客之，是孝子哀親之去也。○見，如字。夫，音扶。卷，紀轉反，又厥挽反。歸，如字，徐音匱，注同。"
                },
                {
                    "paragraph": "○非爲人䘮，問與？賜與？",
                    "zhushu": "此上㓕脫，未聞其首云何。是言非爲人䘮而問之与？人䘮而賜之与？問，遺也。乆无事曰問。○爲，于僞反，注及下注爲母、爲姑姊妹皆同。問与、賜与，並音餘，注皆同。脱，音奪，下同。遺，于季反，下文皆同。"
                },
                {
                    "paragraph": "○三年之䘮，以其䘮拜；非三年之䘮，以吉拜。",
                    "zhushu": "謂受問受賜者也。稽顙而後拜曰䘮拜。拜而后稽顙曰吉拜。"
                },
                {
                    "paragraph": "三年之䘮，如或遺之酒肉，則受之，必三辭。主人衰絰而受之。",
                    "zhushu": "受之必正服，明不苟於滋味。○必三，如字，又息暫反。"
                },
                {
                    "paragraph": "如君命，則不敢辭，受而薦之。",
                    "zhushu": "薦於廟，貴君之礼。"
                },
                {
                    "paragraph": "䘮者不遺人，人遺之，雖酒肉，受也。從父、昆弟以下，旣卒哭，遺人可也。",
                    "zhushu": "言斉、斬之䘮重，志不在施惠於人。○施，始䜴反。"
                },
                {
                    "paragraph": "縣子曰：三年之䘮如斬。期之䘮如剡。",
                    "zhushu": "言其痛之惻怛有淺深也。○縣，音玄。期，音基，下同。剡，徐以漸反。怛，旦未反。"
                },
                {
                    "paragraph": "期之䘮，十一月而練，十三月而祥，十五月而禫。",
                    "zhushu": "此謂父在爲母也。當在練，則弔上爛脫在此。○禫，大庾反。"
                },
                {
                    "paragraph": "三年之䘮，雖功衰，不弔，自諸侯逹諸士。如有服而將往哭之，則服其服而往。",
                    "zhushu": "功衰，旣練之服也。諸侯服新死者之服而往哭，謂所不臣也。"
                },
                {
                    "paragraph": "練則弔。",
                    "zhushu": "父在爲母功衰，可以弔人者，以父在，故輕於出也。然則凡斉衰十一月，皆可以出矣。"
                },
                {
                    "paragraph": "旣葬，大功弔，哭而退，不聽事焉。",
                    "zhushu": "聽，猶待也。事，謂襲歛執綍之属。○綍，音弗。"
                },
                {
                    "paragraph": "期之䘮未葬，弔於郷人，哭而退，不聽事焉。功衰弔，待事，不執事。",
                    "zhushu": "謂爲姑、姊妹無主，殯不在巳族者。○功衰弔，本又作大功衰弔，庾云：有大字，非。"
                },
                {
                    "paragraph": "小功、緦，執事，不與於禮。",
                    "zhushu": "礼，饋奠也。○與，音預，下文注不與同。"
                },
                {
                    "paragraph": "○相趨也，出宫而退。相揖也，哀次而退。相問也，旣封而退。相見也，反哭而退。朋犮，虞、附而退。",
                    "zhushu": "此弔者，恩薄厚、去遲速之莭也。相趍，謂相聞姓名，來㑹䘮事也。相揖，甞㑹於他也。相問，甞相惠遺也。相見，甞執挚相見也。附，皆當爲袝。○封，彼驗反，又如字。挚，音至。"
                },
                {
                    "paragraph": "○弔非從主人也。四十者執綍。",
                    "zhushu": "言弔者，必助主人之事。從，猶隨也。成人二十以上至四十丁壯時。"
                },
                {
                    "paragraph": "郷人，五十者從反哭，四十者待盈坎。",
                    "zhushu": "非郷人，則長少皆反。優逺也。坎，或爲壙。○坎，口敢反，下同。長少，丁丈反，下詩詔反。壙，苦晃反，又音曠。"
                },
                {
                    "paragraph": "○䘮食雖惡，必充飢。飢而廢事，非禮也；飽而忘哀，亦非禮也。視不明，聽不聦，行不正，不知哀，君子病之。故有疾飲酒食肉，五十不致毀，六十不毀，七十飲酒食肉，皆爲疑死。",
                    "zhushu": "病，猶憂也。疑，猶恐也。○視，如字，徐市志反。爲，于僞反，注爲食父、爲王父母、所爲、亦爲、不爲並同。重言：有疾飲酒食肉一，曲礼上一。又䘮大記：有疾，食肉飲酒可也。○七十飲酒食肉。䘮大記“老病不止酒肉”四。曲礼：飲酒食肉處於内。○五十不致毀，六十不毀二，曲礼上一。"
                },
                {
                    "paragraph": "○有服，人召之食，不往。大功以下，旣葬適人，人食之，其黨也食之，非其黨弗食也。",
                    "zhushu": "往而見食，則可食也；爲食而往，則不可。黨，猶親也。非親而食，則是食於人无数也。○人食之，音嗣，注見食同。"
                },
                {
                    "paragraph": "功衰，食菜果，飲水漿，無塩、酪。不能食食，塩、酪可也。",
                    "zhushu": "功衰，斉斬之未也。酪。酢酨。○酪，音洛。食食，上如字，下音嗣。酢，七故反。酨，才代反。"
                },
                {
                    "paragraph": "孔子曰：身有瘍則浴，首有創則沐，病則飲酒食肉。毀瘠爲病，君子弗爲也。毀而死，君子謂之無子。",
                    "zhushu": "毀而死，是不重親。○痬音羊。創，𥘉良反，重意：曲礼上：頭有創則沐，身有瘍則浴，有疾則飲酒食肉。"
                },
                {
                    "paragraph": "○非從柩與反哭，無免於堩。",
                    "zhushu": "言䘮服出入，非此二事皆冠也。免，所以代冠。人於道路，不可以无飾。堩，道路。○免音問，注同。堩，古鄧反。"
                },
                {
                    "paragraph": "○凡䘮，小功以上，非虞、附、練、祥無沐浴。",
                    "zhushu": "言不有飾事，則不沐浴。"
                },
                {
                    "paragraph": "○䟽衰之䘮，旣葬，人請見之則見，不請見人。小功，請見人可也。大功不以執摯。唯父母之䘮，不辟涕泣而見人。",
                    "zhushu": "言重䘮不行，求見人爾。人來求見，已亦可以見之矣。不辟涕泣，言至哀无飾也。○辟音避，注同。"
                },
                {
                    "paragraph": "○三年之䘮，祥而從政。期之䘮，卒哭而從政。九月之䘮，旣葬而從政。小功、緦之䘮，旣殯而從政。",
                    "zhushu": "以王制言之，此謂庶人也。從政，謂爲政者。教令，謂給繇役。○期，音基。繇音遥，本又作傜，重意：王制云：父母之䘮，三年不從政。斉衰、大功之䘮，三月不從政。"
                },
                {
                    "paragraph": "曽申問於曽子曰：哭父母有常聲乎？曰：中路嬰兒失其母焉，何常聲之有？",
                    "zhushu": "嬰，猶鷖弥也。言其若小児亡母啼號，安得常声乎？所謂哭不偯。○鷖，於奚反。弥，徐五𠔃反，一音迷。啼，徒奚反，本又作諦，同。號，徐本又作唬，胡刀反。偯，於豈反，下文同，說文作㥋。"
                },
                {
                    "paragraph": "卒哭而諱。",
                    "zhushu": "自此而鬼神事之，尊而諱其名。"
                },
                {
                    "paragraph": "王父母、兄弟、丗父、叔父、姑、姊妹，子與父同諱。",
                    "zhushu": "父爲其親諱，則子不敢不從諱也。謂王父母以下之親諱，是謂士也。天子、諸侯諱群祖。"
                },
                {
                    "paragraph": "母之諱，宫中諱。妻之諱，不舉諸其側。與從祖昆弟同名，則諱。",
                    "zhushu": "母之所爲其親諱，子孫於宫中不言。妻之所爲其親諱，夫於其側亦不言也。孝子聞名心瞿。凡不言人諱者，亦爲其相感動也。子与父同諱，則子可尽曽祖之親也。從祖昆弟在其中，於父輕，不爲諱；与母、妻之親同名，重則諱之。○重，直龍反。"
                },
                {
                    "paragraph": "以䘮冠者，雖三年之䘮可也。旣冠於次，入哭，踊三者三，乃出。",
                    "zhushu": "言雖者，明斉衰以下皆可以䘮冠也。始遭䘮，以其冠月，則䘮服因冠矣。非其冠月，待変除。卒哭而冠。次，庐也。雖，或爲唯。○冠，古乱反，下及注皆同。三，息暫反。"
                },
                {
                    "paragraph": "大功之未，可以冠子，可以嫁子。父小功之末，可以冠子，可以嫁子，可以取婦。巳雖小功，旣卒哭，可以冠、取妻，下殤之小功，則丕可。",
                    "zhushu": "此皆謂可用吉礼之時。父大功卒哭，而可以冠子、嫁子；小功卒哭，而可以取婦；巳大功卒哭，而可以冠子，小功卒哭，而可以取妻，必偕𥙊乃行也。下殤小功，斉衰之親，除䘮而後可爲昬礼。凡冠者，其時當冠，則因䘮而冠之。○取，七住反，又如字。"
                },
                {
                    "paragraph": "凡弁絰，其衰侈袂。",
                    "zhushu": "侈，猶大也。弁、絰服者，弔服也。其衰，錫也，緦也，疑也。袂之小者二尺二寸，大者半而益之，則侈袂三尺三寸。○侈，昌氏反。袂，弥丗反。"
                },
                {
                    "paragraph": "父有服，宫中子不與於樂。母有服，聲聞焉，不舉樂。妻有服，不舉樂於其側。",
                    "zhushu": "宫中子，與父同宫者也。礼：由命士以上，父子異宫，不与於樂。謂出行見之，不得觀也。○与，音預，注同。聞，音問，又如字。"
                },
                {
                    "paragraph": "大功，將至，辟琴瑟。",
                    "zhushu": "亦所以助哀也。至，來也。○辟，音避，一音婢亦反。"
                },
                {
                    "paragraph": "小功至，不絶樂。",
                    "zhushu": ""
                },
                {
                    "paragraph": "○姑、姊妹，其夫死，而夫黨無兄弟，使夫之族人主䘮。妻之黨，雖親弗主。",
                    "zhushu": "此謂姑、姊妹无子，寡而死也。夫黨无兄弟，无緦之親也，其主䘮，不使妻之親，而使夫之族人。婦人外成，主必得冝。夫之姓𩔖。"
                },
                {
                    "paragraph": "夫若無族矣，則前後家，東西家；無有，則里尹主之。",
                    "zhushu": "䘮无，无主也。里尹，閭胥、里宰之属。王度記曰：百户爲里，里一尹，其禄如庶人在官者。里，或爲士。諸侯弔於異囯之臣，則其君爲主，里尹主之，亦斯義也。"
                },
                {
                    "paragraph": "或曰：主之，而附於夫之黨。",
                    "zhushu": "妻之黨，自主之，非也。夫之黨，其祖姑也。"
                },
                {
                    "paragraph": "○麻者不紳，執玉不麻，麻不加於采。",
                    "zhushu": "吉凶不相干也。麻，謂絰也。紳，大帶也。䘮，以要絰代大帶也。麻不加於采衣，采者不麻，謂弁絰者必服弔服是也。采，玄纁之衣。○紳，音申。要絰，一遥反，下大結反。衣，於旣反，又如字。纁，許云反。"
                },
                {
                    "paragraph": "○囯禁哭，則止，朝夕之奠，即位，自因也。",
                    "zhushu": "禁哭，謂大𥙊祀時。雖不哭，猶朝夕奠，自因，自用故事。"
                },
                {
                    "paragraph": "童子哭不偯，不踊，不杖，不菲，不廬。",
                    "zhushu": "未成人者，不能備礼也。當室則杖。○扉，本又作菲，扶味反。"
                },
                {
                    "paragraph": "孔子曰：伯母、叔母䟽衰，踊不絶地。姑、姊妹之大功，踊絶於地。如知此者，由文矣哉！由文矣哉！",
                    "zhushu": "由，用也。言知此踊絶地不絶地之情者，能用礼文哉！能用礼文哉！美之也。伯母、叔母，義也。姑、姊妹，骨肉也。"
                },
                {
                    "paragraph": "○丗栁之母死，相者由左。丗栁死，其徒由右相。由右相，丗栁之徒爲之也。",
                    "zhushu": "亦記失礼所由始也。丗栁，魯穆公時賢人也。相，相主人之礼。○柳，良九反。相，息亮反，下及注皆同。"
                },
                {
                    "paragraph": "○天子飯九具，諸侯七，大夫五，士三。",
                    "zhushu": "此盖夏時礼也。周礼：天子飯含用玉。○飯，扶晚反，注同。含，本又作唅，胡闇反，下文同。"
                },
                {
                    "paragraph": "士三月而葬，是月也卒哭。大夫三月而葬，五月而卒哭。諸侯五月而葬，七月而卒哭。士三虞，大夫五，諸侯七。",
                    "zhushu": "尊卑恩之差也。天子至士，葬即反虞。重言：大夫三月而葬，諸侯五月而葬，重見王制第四。"
                },
                {
                    "paragraph": "諸侯使人弔，其次含、禭、賵、臨，皆同日而畢事者也，其次如此也。",
                    "zhushu": "言五者，相次同時。○臨，如字，徐力鴆反。"
                },
                {
                    "paragraph": "卿大夫疾，君問之無筭；士壹問之。君於卿大夫，比葬不食肉，比卒哭不舉樂；爲士，比殯不舉樂。",
                    "zhushu": ""
                },
                {
                    "paragraph": "○升正柩，諸侯執綍五百人，四綍皆衘枚，司馬執鐸，左八人，右八人，匠人執羽葆御柩。大哭之䘮，其升正柩也，執引者三百人，執鐸者左、右各四人，御柩以茅。",
                    "zhushu": "升正柩者，謂將葬，朝于祖，正棺於廟也。五百人，謂一黨之民。諸侯之大夫，邑有三百户之制，綍、引同耳。廟中曰綍，在塗曰引，互言之。御柩者居前道正之，大夫、士皆二綍。○筭，悉乱反。比，必利反，下同。爲，于僞反。枚音梅。鐸，大洛反。葆音保。引，以慎反，注同。茅，立交反。朝于，直遥反。道，音導。"
                },
                {
                    "paragraph": "○孔子曰：管仲鏤簋而朱紘，旅樹而反坫，山節而藻梲。賢大夫也，而難爲上也。",
                    "zhushu": "言其潜天子諸侯𨩐簋，刻爲蟲獸也。冠有笄者爲絃，紘在纓處两端，上属，下不結，旅樹，門屏也。反坫，反爵之坫也。山節，薄櫨刻之爲山。梲，侏儒柱，畫之爲藻文。○𨩐音陋。簋音軌。紘音宏。坫，丁念反。藻音早。梲，章恱反。笄音雞。属音燭。薄音薄，又皮麥反，又歩博反，徐又薄歷反。櫨音盧。侏音朱。重言：管仲錫簋而朱紘，山節而藻梲二，一見礼器第十。又明堂：山節藻梲。"
                },
                {
                    "paragraph": "晏平仲祀其先人，豚肩不揜豆。賢大夫也，而難爲下也。",
                    "zhushu": "言其偪士庶人也。豚，爼實。豆，徑尺。言并豚两肩，不能覆耳，喻小也。○弇，於檢反，本亦作揜。併，歩頂反。重言：晏平仲祀其先人，豚肩不揜豆二，一見礼器第十。"
                },
                {
                    "paragraph": "君子上不僣上，下不偪下。",
                    "zhushu": ""
                },
                {
                    "paragraph": "○婦人非三年之䘮，不踰封而弔。",
                    "zhushu": "踰封，越竟也。或爲越強。○偪音逼，本又作損。強，紀良反。"
                },
                {
                    "paragraph": "如三年之䘮，則君夫人歸。",
                    "zhushu": "奔父母䘮也。"
                },
                {
                    "paragraph": "夫人，其歸也，以諸侯之弔禮，其待之也，若待諸侯然。",
                    "zhushu": "謂夫人行道車服，主囯致礼。"
                },
                {
                    "paragraph": "夫人至，入自闈門，升自側階，君在阼。其他如奔䘮禮然。",
                    "zhushu": "女子子不自同於女賔也。宫中之門曰闈門，爲相通者也。側階，亦旁階也。他，謂哭、踊、髽、麻。闈門，或爲帷門。○闈，音韋，宫中之門，刘昌宗音暉。髽，側𤓰反。"
                },
                {
                    "paragraph": "○嫂不撫叔，叔不撫嫂。",
                    "zhushu": "逺，别也。○嫂，悉早反。"
                },
                {
                    "paragraph": "君子有三患：未之聞，患弗得聞也；旣聞之，患弗得學也；旣學之，患弗能行也。君子有五恥：居其位，無其言，君子恥之；有其言，無其行，君子恥之；旣得之，而又失之，君子恥之；地有餘而民不足，君子恥之；衆寡均而倍焉，君子恥之。",
                    "zhushu": "恥民不足者，古今居民，量地以制邑，度地以居民，地邑民居，必参相得也。衆寡均，謂俱有役事，人数等也。倍焉，彼功倍巳也。○其行，下孟反。○重意：表記三十二：君子耻之，有其辝而無其徳，耻有其德而無其行。"
                },
                {
                    "paragraph": "○孔子曰：凶年則乗駑馬，祀以下牲。",
                    "zhushu": "自貶損，亦取易供也。駑馬，六種最下者。下牲，少牢，若特豕、特豚也。○駑，音奴。貶，必檢反。易供，上以䜴反，下音恭。種，章勇反。"
                },
                {
                    "paragraph": "○恤由之䘮，哀公使孺悲之孔子學士䘮禮，士䘮禮於是乎書。",
                    "zhushu": "時人轉而僣上，士之䘮禮巳廢矣。孔子以教孺悲，囯人乃復書而存之。○孺，而樹反，本亦作孺。復，扶又反。"
                },
                {
                    "paragraph": "○子貢觀於蜡，孔子曰：賜也，樂乎？對曰：一國之人皆若狂，賜未知其樂也。",
                    "zhushu": "蜡也者，索也。𡻕十二月合聚万物而索饗之。𥙊也，囯索鬼神而𥙊祀，則黨正以礼属民而飲酒，子序以正齒位。於是時，民无不醉者如狂矣。曰：未知其樂，恠之。○蜡，仕嫁反。樂，音洛，下及注同。索，色百反，下同。属，音燭。"
                },
                {
                    "paragraph": "子曰：百日之蝔，一日之澤，非爾所知也。",
                    "zhushu": "蜡之𥙊，主先嗇也。大飲烝，勞農以休息之。言民皆勤稼穡，有百日之勞，喻乆也。今一日使之飲酒燕樂，是君之恩澤，非女所知。言其義大。○嗇，音色。烝，之承反。勞，力報反。女，音汝。"
                },
                {
                    "paragraph": "張而不弛，文武弗能也；弛而不張，文武弗爲也。一張一弛，文武之道也。",
                    "zhushu": "張、弛，以弓弩喻人也。弓弩乆張之，則失其躰。○弛，尸是反，下及注同。弩，乃古反。"
                },
                {
                    "paragraph": "○孟獻子曰：正月日至，可以有事於上帝；七月日至，可以有事於祖。七月而禘，獻子爲之也。",
                    "zhushu": "記魯失礼所由也。孟献子，魯大夫仲孫蔑也。魯以周公之故，得以正月日至之後郊天，亦以始祖后稷配之。献子欲尊其祖，以郊天之月對月禘之，非也。魯之宗廟，猶以夏時之孟月爾。明堂位曰：季夏六月，以禘礼祀周公於大廟。○大廟，音泰。"
                },
                {
                    "paragraph": "○夫人之不命於天子，自魯昭公始也。",
                    "zhushu": "亦記魯失礼所由也。周之制，同姓百丗昏姻不通。具大伯之後，魯同姓，昭公取於吴，謂之呉孟子，不告於天子，自此後，取者遂不告於天子，天子亦不命之。"
                },
                {
                    "paragraph": "○外宗爲君、夫人，猶内宗也。",
                    "zhushu": "皆謂嫁於囯中者也。爲君服斬，夫人斉衰，不敢以其親服服至尊也。外宗，謂姑姊妹之女、舅之女及從母皆是也。内宗，五屬之女也。其无服而嫁於諸臣者，從爲夫之君。嫁於庶人，從爲囯君。○外宗爲，于僞反，注同。下爲伏、爲之服，下注爲其亦同。"
                },
                {
                    "paragraph": "○廐焚，孔子拜郷人爲火來者。",
                    "zhushu": "拜，謝之。"
                },
                {
                    "paragraph": "拜之，士壹，大夫再。亦相弔之道也。",
                    "zhushu": "言拜之者，爲其來弔巳。宗伯聀曰：以弔礼哀禍災。"
                },
                {
                    "paragraph": "孔子曰：管仲遇盗，取二人焉，上以爲公臣，曰：其所與遊，辟也。可人也！",
                    "zhushu": "言此人可也，但居𢙣人之中，使之犯法。○上，時掌反。辟，匹亦反。"
                },
                {
                    "paragraph": "管仲死，桓公使爲之服。宦於大夫者之爲之服也，自管仲始也，有君命焉爾也。",
                    "zhushu": "亦記失礼所由也。善桓云：不忘賢者之舉。宦，猶仕也，此仕於大夫，更升於公，与違大夫之諸侯同尓，禮不反服。"
                },
                {
                    "paragraph": "○過而舉君之諱，則起。",
                    "zhushu": "舉，猶言也。起立者，失言而変自新。"
                },
                {
                    "paragraph": "與君之諱同，則稱字。",
                    "zhushu": "謂諸臣之名也。"
                },
                {
                    "paragraph": "○内亂不與焉，外患弗辟也。",
                    "zhushu": "謂卿大夫也。同僚將爲乱，巳力不能計，不与而巳。至於鄰囯爲㓂，則當死之也。春秋魯公子友如陳葬原仲。傳日：君子辟内難而不辟外難。○与，音預，注同。辟，音避，注同。僚，本又作寮，力雕反。難，乃旦反，下同。"
                },
                {
                    "paragraph": "○贊大行曰：圭，公九寸，侯、伯七寸，子、男五寸。博三寸，厚半寸，剡上，左右各寸半，玉也。藻，三采六等。",
                    "zhushu": "賛大行者，書說大行人之礼者名也。藻，薦玉者也。三采六等，以朱、白、蒼畫之，再行也。子、男執璧。作此賛者，失之矣。○厚，户豆反。剡，以冉反。畫，胡卦反，徐胡麥反。再行，户岡反。"
                },
                {
                    "paragraph": "哀公問子羔曰：子之食奚當？",
                    "zhushu": "問：其先人始仕食禄，以何君時？○當，如字，注同，舊丁浪反。"
                },
                {
                    "paragraph": "對曰：文公之下執事也。○成廟則釁之，其禮：祝、宗人、宰夫、雍人，皆爵弁、純衣。",
                    "zhushu": "廟親成，必釁之，尊而神之也。宗人先請於君曰：請命以釁某廟。君諾之，乃行。○釁，許靳反。純，側其反。"
                },
                {
                    "paragraph": "雍人拭羊，宗人視之。宰夫北靣于碑南，東上。",
                    "zhushu": "居上者，宰夫也。宰夫，攝主也。拭，静也。○拭，音式。碑，被皮反。靚，本亦作静，同才性反。"
                },
                {
                    "paragraph": "雍人舉羊升屋自中，中屋南靣，刲羊，血流于前，乃降。門、夾室皆用雞，先門而後夾室，其衈皆於屋下。割雞：門，當門；夾室，中室。",
                    "zhushu": "自，由也。衈，謂將封，割牲以釁，先㓕耳旁毛薦之。耳，聽声者，告神欲其聽之。周礼有刉衈。○刲，苦圭反。夾，古袷反。衈，如志反。刉，古代反，又古對反，一音其旣反。珥，如志反。"
                },
                {
                    "paragraph": "有司皆郷室而立，門則有司當門北靣。",
                    "zhushu": "有司，宰夫、祝、宗人。○鄉，許亮反，下同。"
                },
                {
                    "paragraph": "旣事，宗人告事畢，乃皆退，",
                    "zhushu": "告者，告宰夫。"
                },
                {
                    "paragraph": "反命于君曰：釁某廟事畢。反命于寢，君南郷于門内，朝服。旣反命，乃退。",
                    "zhushu": "君朝服者，不至廟也。○朝，直遥反，注同。"
                },
                {
                    "paragraph": "路寢成，則考之而不釁。釁屋者，交神明之道也。",
                    "zhushu": "言路寢者，生人所居。不釁者，不神之也。考之者，設盛食以落之尓。檀弓曰：晉献文子成室，諸大夫發焉是也。重意：郊特牲所以交神明之義也。"
                },
                {
                    "paragraph": "凡宗廟之器，其名者成，則釁之以猳豚。",
                    "zhushu": "宗廟名器，謂尊彛之属。○豭，音加。彛，以之反。"
                },
                {
                    "paragraph": "○諸侯出夫人，夫人比至于其國，以夫人之禮行。至，以夫人入。",
                    "zhushu": "行道以夫人之礼者，弃妻致命其家，乃義絶不用此爲始。○比，必利反。"
                },
                {
                    "paragraph": "使者將命曰：寡君不敏，不能從而事社稷、宗廟，使使臣某敢告於執事。主人對曰：寡君固前辭不教矣，寡君敢不敬湏以俟命。",
                    "zhushu": "前辟不教，謂納采時也。此辝賔在門外，擯者傳焉。賔入，致命如𥘉。主人卒，辝曰：敢不聽命。○使，色吏反，下使臣、使者同。賞，必刃反，本又作擯。傳，文專反。"
                },
                {
                    "paragraph": "有司官陳器皿，主人有司亦官受之。",
                    "zhushu": "器皿，其本所齎物也。律：弃妻𢌿所齎。○皿，武景反，字林又音猛。齎，子𠔃反，下同。𢌿，必利反，与也，又婢支反，償也。"
                },
                {
                    "paragraph": "妻出，夫使人致之曰：某不敏，不能從而共粢盛，使某也敢告於侍者。主人對曰：某之子不肖，不敢辟誅，敢不敬湏以俟命。使者退，主人拜送之。",
                    "zhushu": "肖，似也。不似，言不如人。誅，猶罰也。○共，音恭。粢盛，上音咨，下音成。肖音𥬇。辟，音避。"
                },
                {
                    "paragraph": "如舅在，則稱舅；舅没，則稱兄；無兄則稱夫。",
                    "zhushu": "言弃妻者，父兄在則称之，命當由尊者出也，唯囯君不称兄。"
                },
                {
                    "paragraph": "主人之辭曰：某之子不肖。如姑、姊妹，亦皆稱之。",
                    "zhushu": "姑、姊妹見弃，亦曰某之姑、某之姊，若妹不肖。"
                },
                {
                    "paragraph": "孔子曰：吾食於少施氏而飽，少施氏食我以禮。",
                    "zhushu": "言貴其以礼待巳，而爲之飽也。時人倨慢，若季氏則不以礼矣。少施氏，魯惠公子施父之後。○少，失召反，下及注同。食我音嗣。爲，于僞反，下來爲、亦爲同。倨音據。僈，武諌反，本亦作慢。父音甫。"
                },
                {
                    "paragraph": "吾𥙊，作而辭曰：䟽食不足𥙊也。吾飱，作而辭曰：䟽食也，不敢以傷吾子。納幣一束，束五兩，兩五尋。",
                    "zhushu": "納幣，謂昏礼納徴也。十个爲束，貴成数两。两者，合其卷，是謂五两。八尺曰尋。五兩五尋，則每卷二丈也，合之則四十尺。今謂之匹，猶匹偶之云与？○飱，音孫。个，古賀反。卷，音眷，徐紀勉反，下同。与，音餘。"
                },
                {
                    "paragraph": "婦見舅姑，兄弟、姑、姊妹，皆立于堂下，西靣，北上，是見巳。",
                    "zhushu": "婦來，爲供養也。其見主於尊者，兄弟以下在位，是爲巳見，不復特見。○婦見，賢遍反，下注同。供，恭用反。養，羊尚反。復，扶又反。"
                },
                {
                    "paragraph": "見諸父各就其寢。",
                    "zhushu": "旁尊也。亦爲見時不來。"
                },
                {
                    "paragraph": "女雖未許嫁，年二十而笄，禮之婦人執其禮。",
                    "zhushu": "雖未許嫁，年二十亦爲成人矣。礼之，酌以成之。言婦人執其礼，明非許嫁之笄。重意：内則篇云：十有五年而笄，二十而嫁。曲礼上：女子許嫁，笄而字。"
                },
                {
                    "paragraph": "燕則鬈首。",
                    "zhushu": "旣笄之後去之，猶若女有鬌紒也。○鬈音權，又居阮反。去，起居反。鬌，丁果反。紒音計，字又作䯻。"
                },
                {
                    "paragraph": "○韠長三尺，下廣二尺，上廣一尺，㑹去上五寸，紕以爵韋六寸，不至下五寸。純以素，紃以五采。",
                    "zhushu": "㑹，謂領上縫也。領之所用，盖与紕同。在旁曰紕，在下曰純。素，生帛也。紕六寸者，中執之，表裏各三寸也。純紕所不至者五寸，與㑹去上同。紃，施諸縫中，若今時絛也。○韠，音必。長，直諒反。廣，古曠反，下同。㑹，古外反，注同。紕，婢支反，又方移反，注同。純，之閠反，又支允反，注同，徐方移反。紃，音廵，徐辝均反。縫，扶用反，下同。絛，本又作條，同吐刀反。"
                }
            ]
        },
        {
            "name": "䘮大記第二十二",
            "paragraphs": [
                {
                    "paragraph": "䘮大記第二十二",
                    "zhushu": "○陸曰：鄭云：以其記人君以下始死、小歛、大歛、殯葬之大事，故以大記爲名。",
                    "type": 1
                },
                {
                    "paragraph": "疾病，外内皆埽。",
                    "zhushu": "爲賔客將來問病也。疾困曰病。○埽，悉報反。爲，于僞反，下爲其、爲賔、爲主人皆同。"
                },
                {
                    "paragraph": "君、大夫徹縣，士去琴瑟。",
                    "zhushu": "声音動人，病者欲静也。凡楽噐，天子宫縣，諸侯軒縣，大夫判縣，士特縣。去琴瑟者，不命之士。○縣，音玄，注同。去，起呂反，注及下注同。"
                },
                {
                    "paragraph": "寢東首於北牖下。",
                    "zhushu": "謂君來視之時也。病者𢘆居比牖下，或爲墉下。○首，手又反，下注南首同。牖，音酉，舊音容，下注牖下放此。墉，音容。"
                },
                {
                    "paragraph": "廢牀，徹䙝衣，加新衣，體一人。",
                    "zhushu": "廢，去也。人始生在地，去牀，庶其生氣反。徹亵衣，則所加者新朝服矣。互言之也。加朝服者，明其終於正也。体，手足也。四人持之，爲其不能自屈伸也。○牀，仕良反，本或作床字。亵，息列反。新朝，直遥反，後朝服皆同。"
                },
                {
                    "paragraph": "男女改服。",
                    "zhushu": "爲賔家來問病，亦朝服也。庶人深衣。"
                },
                {
                    "paragraph": "屬纊以俟絶氣。",
                    "zhushu": "纊，今之新綿，易動揺，置口鼻之上以爲候。○属，音燭。纊，音曠，一音古曠反。易，以䜴反。"
                },
                {
                    "paragraph": "男子不死於婦人之手，婦人不死於男子之手。",
                    "zhushu": "君子重終，爲其相亵。"
                },
                {
                    "paragraph": "君、夫人卒於路寢，大夫、丗婦卒於適寢，内子未命，則死於下室，遷尸于寢，士之妻皆死于寢。",
                    "zhushu": "言死者，必皆於正処也。寢、室通耳，其尊者所不燕焉。君謂之路寢，大夫謂之適寢，士或謂之適室。此変命婦言丗婦者，明尊卑同也。丗婦以君下寢之上爲適寢。内子，卿之妻也。下室，其燕処也。○適，丁歴反，注同。処，昌慮反，下同。"
                },
                {
                    "paragraph": "復，有林麓則虞人設階，無林麓則狄人設階。",
                    "zhushu": "復，招人復魄也。階，所乗以升屋者。虞人，主林麓之官也。狄人，樂吏之賤者。階，梯也。簨簴之𩔖。○麓音鹿。梯，它弓反。簨，恤尹反。虡音巨。"
                },
                {
                    "paragraph": "小臣復，復者朝服，君以卷，夫人以屈狄，大夫以𤣥赬，丗婦以䄠衣，士以爵弁，士妻以稅衣。皆升自東榮，中屋履危，北靣三號。捲衣投于前，司服受之，降自西北榮。",
                    "zhushu": "小臣，君之近臣也。朝服而復，所以事君之衣也。用朝服而復之者，敬也。復用死者之𥙊服，以其求於神也。君以卷，謂上公也。夫人以屈狄，互言耳。上公以衮，則夫人用禕衣。而侯、伯以鷩，其夫人用揄狄；子、男以毳，其夫人乃用屈狄矣。赬，赤也。玄衣赤裳，所謂卿大夫自玄冕而下之服也。其出婦亦以檀衣。榮，屋翼，升東榮者，謂鄭大夫、士也。天子、諸侯言東𩅸。危，棟上也。号，若云皐某復也。司服以篋待衣於堂前。○卷，本又作衮，同古本反，注同。屈，音闕，注同。頳，𠡠貞反。䄠，知彦反。稅，它乱反。榮，如字，屋翼也，刘昌宗音營。号，户髙反，注同。倦，俱勉反，徐紀阮反。禕，音輝。鷩，必列反。榆，音遥。毳，昌銳反。𩅸，力又反。篋，苦牒反。"
                },
                {
                    "paragraph": "其爲賔，則公館復，私館不復。其在野，則升其乗車之左轂而復。",
                    "zhushu": "私館，卿大夫之家也。不於之復，爲主人之惡。○乗，䋲證反。轂，工木反。惡，烏路反。重言：公館復，私館不復三，一見曽子問第七，一見雜記二十一。"
                },
                {
                    "paragraph": "復衣不以衣尸，不以斂。",
                    "zhushu": "不以衣尸，謂不以襲也。復者，庶其生也。若以其衣襲歛，是用生施死，於義相反。士䘮礼云：以衣衣尸，俗而去之。○衣尸，於旣反，注衣尸同。歛，力驗反，後不出者皆同。去，起吕反。"
                },
                {
                    "paragraph": "婦人復，不以袡。",
                    "zhushu": "袡，嫁時上服，而非事鬼神之衣。○柟，而廉反，婦人嫁時上服。"
                },
                {
                    "paragraph": "凡復，男子稱名，婦人稱字。",
                    "zhushu": "婦人不以名行。重意：䘮小記：男子称名，婦人書姓与伯仲。"
                },
                {
                    "paragraph": "唯哭先復，復而後行死事。",
                    "zhushu": "氣絶則哭，哭而復，復而不蘇，可以爲死事。"
                },
                {
                    "paragraph": "始卒，主人啼，兄弟哭，婦人哭，踊。",
                    "zhushu": "悲哀有深淺也。若嬰兒中路失母，能勿啼乎？○諦，大𠔃反，本又作啼。"
                },
                {
                    "paragraph": "旣正尸，子坐于東方，卿大夫、父兄、子姓立于東方；有司庶士哭于堂下，北靣；夫人坐于西方；内命婦、姑、姊妺、子姓立于西方；外命婦率外宗哭于堂上，北靣。",
                    "zhushu": "正尸者，謂迁尸牖下，南首也。子姓，謂衆子孫也。姓之言生也。其男子立於主人後，女子立於夫人後。丗婦爲内命婦，卿、大夫之妻爲外命婦。外宗，姑、妹妹之女。"
                },
                {
                    "paragraph": "大夫之䘮，主人坐于東方，主婦坐于西方，其有命夫、命婦則坐，無則皆立。",
                    "zhushu": "命夫、命婦來哭者，同宗父、兄，子姓；姑、姊妹、子姓也。凡此哭者，尊者坐，卑者立。"
                },
                {
                    "paragraph": "士之䘮，主人、父、兄、子姓皆坐于東方，主婦、姑、姊妹、子姓皆坐于西方。",
                    "zhushu": "士賤，同宗尊卑皆坐。"
                },
                {
                    "paragraph": "凡哭尸于室者，主人二手承衾而哭。",
                    "zhushu": "承衾哭者，哀慕若欲攀援。○扳，本又作攀，普班反，一音班。援，音爰，徐于願反。"
                },
                {
                    "paragraph": "君之䘮，未小歛，爲寄公、國賔出。大夫之䘮，未小歛，爲君命岀。士之䘮，於大夫，不當歛則出。",
                    "zhushu": "父母始死，悲哀，非所尊，不出也。出者，或至庭，或至門。囯賔，聘大夫，不當歛，其來非歛時。○爲寄，于僞反，下皆同。下住、爲母、爲其罷倦皆同。"
                },
                {
                    "paragraph": "凡主人之岀也，徒跣，扱祍，拊心，降自西階，君拜寄公、國賔于位，大夫於君命，迎于寢門外，使者升堂致命，主人拜于下。士於大夫親弔，則與之哭，不逆於門外。",
                    "zhushu": "拜寄公、囯賔於位者，於庭郷其位而拜之。此時寄公位在門西，囯賔位在門東，皆北靣。小歛之後，寄公東靣，囯賔門西，北靣上。於大夫親弔，謂大夫身來弔士也。与之哭，旣拜之，即立西階，東靣哭。大夫特來則北靣。○跣，悉典反。投，𥘉洽反。祍，而審反，又而鴆反，裳際也。祔，音抚。使，色吏反。郷，許諒反。重意：問䘮篇：雞斯徒跣，扱上祍。"
                },
                {
                    "paragraph": "夫人爲寄公夫人出，命婦爲夫人之命出。士妻不當歛，則爲命婦出。",
                    "zhushu": "出，拜之於堂上也。此時寄公夫人、命婦位在堂上北靣，小歛之後，尸西東靣。"
                },
                {
                    "paragraph": "小歛，主人即位于户内，主婦東面，乃歛。卒歛，主人馮之踊，主婦亦如之。主人𥘵，說髦，括髮以麻。婦人髽，帶麻于房中。",
                    "zhushu": "士旣殯說髦。此云小歛，盖諸侯礼也。士之旣殯，諸侯之小歛，於死者俱三日也。婦人之髽，帶麻於房中，則西房也。天子、諸侯有左右房。○馮，皮氷反，本或作慿，後皆同。𥘵，大旱反。說髦，本作稅，同他活反，徐他外反，注同。髦，音毛。髽，側爪反。"
                },
                {
                    "paragraph": "徹帷，男女奉户，夷于堂，降拜。",
                    "zhushu": "夷之言尸也。於迁尸，主人、主婦以下從而奉之，孝敬之心，降拜。拜賔也。○奉，芳勇反，注同。夷干堂，如字，陳也。本或作侇，同音移，一本作奉尸于堂。從，才用反，又如字。"
                },
                {
                    "paragraph": "君拜寄公、國賔，大夫、士，拜卿、大夫於位，於士旁三拜。夫人亦拜寄公夫人於堂上，大夫内子、士妻，特拜命婦，汜拜衆賔於堂上。",
                    "zhushu": "衆賔，謂士妻也。尊者皆特拜。拜士与其妻，皆旅之。○汜，芳劒反。"
                },
                {
                    "paragraph": "主人即位，襲帶絰踊。",
                    "zhushu": "即位，阼階之下位也。有襲絰乃踊，尊卑相変也。"
                },
                {
                    "paragraph": "母之䘮，即位而免，",
                    "zhushu": "記異者，礼，斬衰括髮，斉衰免，以至成服而冠。爲母重，𥘉亦括髮，旣小歛則免。○免音問，後放此。"
                },
                {
                    "paragraph": "乃奠。",
                    "zhushu": "小歛，奠也。"
                },
                {
                    "paragraph": "弔者襲裘，加武、帶、絰，與主人拾踊。",
                    "zhushu": "始死，弔者朝服，禓䘮，如吉時也。小歛，則改襲而加武与帶絰矣。武，吉冠之卷也。加武者，明不改冠，亦不免也。檀弓曰：主人旣小歛，子㳺趍而出，襲䘮帶絰而入。○拾，其刼反。掦，思歴反。卷，起權反。"
                },
                {
                    "paragraph": "君䘮，虞人出木角，狄人出壷，雍人出鼎，司馬縣之，乃官代哭。",
                    "zhushu": "代，更也。末殯，哭不絶声，爲其罷倦。旣，小歛，可以爲漏刻，分時而更哭也。木，給爨竃。角，以爲𣂏水斗。壷，漏水之噐也。冬漏，以火爨鼎佛而後沃之。此挈壷氏所掌也，属司馬。司馬涖縣其器。○壷音胡。縣音玄，及下注同。更，古行反，下同。罷音皮。倦，其卷反。漏，音陋。爨，七乱反，又七官反，下爨鼎同。𣂏，音俱，水斗也。隱義云：容四升也。挈，苦結反，又音結。"
                },
                {
                    "paragraph": "大夫官代哭，不縣壷",
                    "zhushu": "。下君也。○下，户嫁反。下成君不相下、下大夫同。"
                },
                {
                    "paragraph": "士代哭，不以官。",
                    "zhushu": "自以親䟽哭也。"
                },
                {
                    "paragraph": "君堂上二燭，下二燭。大夫堂上一燭，下二燭。士堂上一燭，下一燭。",
                    "zhushu": "燭，所以照饌也，滅燎而設燭。○饌，仕眷反。燎，力召反，又力弔反。"
                },
                {
                    "paragraph": "賔出，徹帷。",
                    "zhushu": "君与大夫之礼也。上卒歛則徹帷。撤，或爲廢。"
                },
                {
                    "paragraph": "哭尸于堂上，主人在東方，由外來者在西方，諸婦南郷。",
                    "zhushu": "由外來，謂奔䘮者也。无奔䘮者，婦人猶東靣。○郷，許冠反。"
                },
                {
                    "paragraph": "婦人迎客送客不下堂，下堂不哭。男子出寢門見人不哭。",
                    "zhushu": "婦人所有事，自堂及房。男子所有事，自堂及門。拜其事，処而哭，猶野哭也。岀門見人，謂迎賔也。○處，昌慮反。"
                },
                {
                    "paragraph": "其無女主，則男主拜女賔于寢門内；其無男主，則女主拜男賔于阼階下。子㓜，則以衰抱之，人爲之拜。爲後者不在，則有爵者辭，無爵者人爲之拜。在竟内則俟之，在竟外則殯葬可也。䘮有無後，無無主。",
                    "zhushu": "拜者，皆拜賔於位也。爲後者有爵，攝主爲之辝於賔耳。不敢當尊者，礼也。○衰，七雷反。人爲，于僞反，下人爲、注爲下、爲君皆同。竟，音境，下亦同。"
                },
                {
                    "paragraph": "君之䘮，三日，子、夫人杖；五日，旣殯，授大夫、丗婦杖。子，大夫寢門之外杖，寢門之内輯之。夫人、丗婦，在其次則杖，即位則使人執之。子有王命則去杖，國君之命則輯杖，聽卜、有事於尸則去杖。大夫於君所則輯杖，於大夫所則杖。",
                    "zhushu": "三日者，死之後三日也。爲君杖不同日。人君礼大，可以見親䟽也。輯，歛也。歛者，謂舉之不以柱地也。夫人、丗婦次於房中，即位堂上。堂上近尺。殯使人執杖，不敢自持也。子於囯君之命輯杖，下成君，不敢敵之也。卜，卜葬卜日也。凡䘮𥙊，虞而有尸，大夫於君所輯杖，謂与之俱即寢門外位也。獨焉則杖。君，謂子也。於大夫所杖，俱爲君杖，不相下也。○輯，側立反，下同，歛也。去，起吕反，後去杖皆同。見，賢遍反。歛，力撿反，下同。柱，知主反。近，附近之近。重言：三日子、夫人杖。五日旣殯，授大夫、丗婦杖。䘮服四制：三日授子杖，五日授大夫杖。"
                },
                {
                    "paragraph": "大夫之䘮，三日之朝旣殯，主人、主婦、室老皆杖。大夫有君命則去杖，大夫之命則輯杖。内子爲夫人之命去杖，爲丗婦之命，授人杖。",
                    "zhushu": "大夫有君命，去杖。此指大夫之子也，而云大夫者，通實大夫有父母之䘮也。授人杖，與使人執之同也。爲夫，于僞反，下及注妾爲君、爲人得並同。"
                },
                {
                    "paragraph": "士之䘮，二日而殯，三日之朝，主人杖，婦人皆杖。於君命、夫人之命，如大夫。於大夫、丗婦之命，如大夫。",
                    "zhushu": "士二日而殯者，下大夫也。士之礼，死与往日，生与來日。此二日於死者亦得三日也。婦人皆杖。謂主婦、容妾爲君、女子子在室者。"
                },
                {
                    "paragraph": "子皆杖，不以即位。",
                    "zhushu": "子，謂凡庶子也。不以即位，与去杖同。"
                },
                {
                    "paragraph": "大夫、士，哭殯則杖，哭柩則輯杖。",
                    "zhushu": "哭殯，謂旣塗也。哭柩，謂啓後也。大夫、士之子於父，父也，尊近，哭殯可以杖。天子、諸侯之子於父，父也，君也，尊逺，杖不入庿門。"
                },
                {
                    "paragraph": "弃杖者，斷而弃之於隱者。",
                    "zhushu": "杖以䘮至尊，爲人得而亵之也。○棄，本亦作古弃字。断，丁管反，下注断足爪同。"
                },
                {
                    "paragraph": "君設大盤，造氷焉，大夫設夷盤，造氷焉，士併瓦盤，無氷。設牀，䄠笫，有枕，含一牀，襲一牀，遷尸于堂，又一牀，皆有枕席。君、大夫、士一也。",
                    "zhushu": "此事皆沐浴之後，冝承濡濯，弃於次下，礼爛脫在此耳。造，猶内也。䄠笫，𥘵簀也，謂無席，如浴時□也。礼，自仲春之後，尸旣襲，旣小剱，先内氷盤中，乃設牀於其上，不施席而迁尸焉，秋涼而止。士不用氷，以瓦爲盤，併以盛氷耳。漢礼，大盤廣八尺，長文二，深三尺，赤中，夷盤小焉。周礼：天子夷盤。士䘮礼：君賜氷亦用夷盤，然則其制冝同之。○盤，本又作槃，歩干反。造，七報反，下及注皆同。併，歩頂反，注同。䄠，之善反，單也，注同。笫，側里反。含，胡暗反。濡，奴乱反，下文同。濯，直孝反，下文同。坎，口感反。札，側八反。爛，力旦反。簀，音責。盛，音成。廣，古曠反。長，直亮反。深，尸鴆反。"
                },
                {
                    "paragraph": "始死，遷尸于牀，幠用歛衾，去死衣。小臣楔齒用角柶，綴足用燕几。君、大夫、士一也。",
                    "zhushu": "牀，謂所設牀笫當牖者也。士䘮禮曰：士死於適室，幠用歛衾。去死衣，病時所加新衣及復衣也。去之以俟沐俗。○怃，荒胡反。去死，起吕反，注同。禊，桑結反。柶，音四。綴，丁劣反，又丁衛反，下注同。適室，丁歷反。"
                },
                {
                    "paragraph": "管人汲，不說繘，屈之，盡階不升堂，授御者。御者入浴，小臣四人抗衾，御者二人浴，浴水用盆，沃水用科，浴用絺巾，挋用浴衣，如它日。小臣爪足，浴餘氷弃于坎。其母之䘮，則内御者抗衾而浴。",
                    "zhushu": "抗衾者，蔽上重形也。挋，拭也。爪足，断足爪也。○管人，如字，掌管籥之人，又古乱反，掌館舎之人也，下同。汲，音急。說，吐活反。繘，均必反，汲水綆也。抗，苦浪反，舉也。盆，蒲奔反。沃，烏谷反。科音主，又音斗。絺，勑其反，一本作綌，去逆反。挋，音震。它，音他，下同。拭，音式。"
                },
                {
                    "paragraph": "管人汲，授御者，御者差沐于堂上，君沐梁，大夫沐稷，士沐粱。甸人爲垼于西牆下，陶人出重鬲，管人受沐，乃煑之。甸人取所徹廟之西北䨾薪，用爨之。管人授御者沐，乃沐。沐用瓦盤，挋用巾，如它日。小臣爪手翦湏，濡濯弃于坎。",
                    "zhushu": "差，淅也。浙，飯米，取其潘以爲沐也。浴沃用枓，沐於盤中，文相変也。士䘮礼：沐稻，此云士沐梁，盖天子之士也。以差率而上之，天子沐黍與？○差，七何反，注差浙同。沐，音木。甸，田遍反。垼，音役，鄭注儀禮云：塊竈也。陶音桃。重，直龍反。鬲，音歴。煑，諸許反。䨾，扶味反，隱也。舊作扉，音非，門扉也。爨，之逭反。浙，先歴反。潘，芳𡊮反，米汁也。差，𥘉佳反。率音律，又音𩔖。上，時掌反。"
                },
                {
                    "paragraph": "君之䘮，子、大夫、公子、衆士，皆三日不食，子、大夫、公子食粥，納財，朝一溢米，莫一溢米，食之無筭。士䟽食水飲，食之無筭。夫人、丗婦、諸妻皆䟽食水飲，食之無筭。",
                    "zhushu": "納財，謂食穀也。二十兩日溢於粟米之法，一溢爲米一升二十四分升之一。諸妻，御妾也。同言無筭，則是皆一溢米，或粥或飯。○粥，之育反，又音育，下同。溢，音逸，劉昌宗又音實，下同。莫，音暮。䟽食，音嗣，下及下注䟽食皆同。"
                },
                {
                    "paragraph": "大夫之䘮，主人、室老、子姓皆食粥。衆士䟽食水飲，妻妾䟽食水飲，",
                    "zhushu": "室老，其貴臣也。衆士，所謂衆臣。"
                },
                {
                    "paragraph": "士亦如之。",
                    "zhushu": "如其子食粥，妻妾䟽食水飲。"
                },
                {
                    "paragraph": "旣葬，主人䟽食水飲，不食菜果，婦人亦如之。君、大夫、士一也。練而食菜果，祥而食肉。",
                    "zhushu": "果，𤓰祧之属。"
                },
                {
                    "paragraph": "食粥於盛不盥，食於篹者盥。食菜以醯醬。始食肉者，先食乾肉；始飲酒者，先飲醴酒。",
                    "zhushu": "盛，謂令時杯杅也。篹，竹筥也。歠者不盥，手飯者盥。篹，或依簨。○盥，古緩反。篹，本又作，又作算，悉緩反，又蘇管反。醯，呼雞反。杅，音于。筥，居吕反。歠，昌恱反。飯，扶晚反。簨，悉尹反，徐音撰。"
                },
                {
                    "paragraph": "期之䘮，三不食，食，䟽食水飲，不食菜果。三月旣葬，食肉飲酒。期，終䘮不食肉，不飲酒，父在爲母，爲䘮。九月之䘮，食飲猶期之䘮也，食肉飲酒，不與人樂之。",
                    "zhushu": "食肉飲酒，亦謂旣葬。○期，音基，下同。爲母爲，並于僞反，下注爲其同。與，音預，下同。"
                },
                {
                    "paragraph": "五月、三月之䘮，壹不食，再不食可也。比葬，食肉飲酒，不與人樂之。叔母、丗母、故主、宗子，食肉飲酒。",
                    "zhushu": "義服恩輕也。故主，謂舊君也。言故主者，関大夫及君也。○比，必利反。"
                },
                {
                    "paragraph": "不能食粥，羮之以菜可也。",
                    "zhushu": "謂性不能者，可食飯、菜羮。"
                },
                {
                    "paragraph": "有疾，食肉飲酒可也。",
                    "zhushu": "爲其氣微。"
                },
                {
                    "paragraph": "五十不成䘮，",
                    "zhushu": "成，猶備也。所不能備，謂不致毀、不散送之属也。"
                },
                {
                    "paragraph": "七十唯衰麻在身。",
                    "zhushu": "言其餘居処飲食，與吉時同也。"
                },
                {
                    "paragraph": "旣葬，若君食之則食之，大夫、父之友食之則食之矣，不辟梁肉，若有酒醴則辭。",
                    "zhushu": "尊者之前，可以食美也。変於顔色，亦不可。○君食，音嗣，下父之友食之皆同。辟，音避。梁，音良。梁，梁米也。"
                },
                {
                    "paragraph": "小歛於户内，大歛於阼。君以簟席，大夫以蒲席，士以葦席。",
                    "zhushu": "簟，细葦席也。三者下皆有莞。○簟，徒㸃反。葦，干鬼反。莞，音官，又音完。"
                },
                {
                    "paragraph": "小歛：布絞，縮者一，横者三。君錦衾，大夫縞衾，士緇衾，皆一。衣十有九稱。君陳衣于序東，大夫、士陳衣于房中，皆西領，北上，絞、紟不在列。",
                    "zhushu": "絞，旣斂所用束堅之者。縮，從也。衣卜有九稱，法天地之終数也。士䘮礼：小歛，陳衣於房中，南領，西上，与大夫異。今此同，亦盖天子之士也。絞、紟不在列，以其不成称，不連数也。小歛无紟，因絞不在列見之也。或曰：縮者二。○絞，戸交反，後同。縮，所六反。縞，古老反。称，尺證反。杜預云：衣单復具曰称。後放此。紟，其䲴反，後皆同。從，足容反。数，色主反。見，賢遍反。"
                },
                {
                    "paragraph": "大歛：布絞，縮者三，横者五，布紟，二衾，君、大夫、士一也。君陳衣于庭，百稱，北領，西上。大夫陳衣于序東，五十稱，西領，南上。士陳衣于序東，三十稱，西領，南上。絞紟如朝服，絞一幅爲三，不辟。紟五幅，無紞。",
                    "zhushu": "二衾者，或覆之，或薦之。如朝服者，謂布精麄。朝服十五升。小歛之絞也，廣終幅，析其末，以爲堅之強也。大歛之絞，一幅三析用之，以爲堅之急也。紞，以組𩔖爲之，綴之領側，若今被識矣。生時襌被有識，死者去之，異於生也。士䘮礼：丈歛，亦陳衣於房中，南領，西上，与大夫異。今此又同，亦盖天子之士。紞，或爲㸃。○幅，本又作畐，方服反。爲三，絶句。不辟，絕句，𥙷麥反，又音壁，徐扶移反。紞，丁覧反。廣，古曠反。折，思歷反，下同。強，其丈反。識，式志反，又音志，又音式，下同。去，起吕反，下注同。"
                },
                {
                    "paragraph": "小歛之衣，𥙊服不倒。",
                    "zhushu": "尊𥙊服也。歛者要方，散衣有倒。○倒，丁老反，注及下同。去，悉但反。"
                },
                {
                    "paragraph": "君無禭。大夫、士畢主人之𥙊服，親戚之衣受之，不以即陳。",
                    "zhushu": "無禭者，不陳，不以歛。○禭，音遂。"
                },
                {
                    "paragraph": "小歛，君、大夫、士皆用複衣複衾。大歛，君、大夫、士，𥙊服無筭，君褶衣褶衾，大夫、士猶小歛也。",
                    "zhushu": "褶，祫也。君衣尚多，去其著也。○複，音福。褶，音疊。祫，古洽反。"
                },
                {
                    "paragraph": "袍必有表，不禪，衣必有裳，謂之一稱。",
                    "zhushu": "袍，䙝衣，必有以表之，乃成称也。雜記曰：子羔之襲，繭衣裳，与稅衣纁袡爲一是也。論語曰：當暑，袗絺綌，必表而出之。亦爲其䙝也。○袍，歩毛反。襌，音丹。繭，古典反。稅，吐乱反。纁，許云反。袡，而廉反。袗，之忍反。亦爲，于僞反，下文則爲之同。"
                },
                {
                    "paragraph": "凡陳衣者實之篋，取衣者亦以篋，升降者自西階。",
                    "zhushu": "取，猶受也。○篋，苦恊反。"
                },
                {
                    "paragraph": "凡陳衣不詘，非列采不入，絺、綌、紵不入。",
                    "zhushu": "不屈，謂舒而不卷也。列采，謂正服之色也。絺、綌、紵者，當暑之亵衣也。襲尸重形，冬夏用袍，及歛則用正服。○詘，丘勿反。紵，直呂反。"
                },
                {
                    "paragraph": "凡歛者𥘵，遷尸者襲。",
                    "zhushu": "𥘵者，於事便也。○便，婢靣反。"
                },
                {
                    "paragraph": "君之䘮，大胥是歛，衆胥佐之。大夫之䘮，大胥侍之，衆胥是歛。士之䘮，胥爲侍，士是歛。",
                    "zhushu": "胥，楽官也，不掌䘮事。胥當爲祝，字之誤也。侍，猶臨也。大祝之聀，大䘮賛㰸。䘮祝，卿大夫之䘮掌歛。士䘮礼：商祝主歛。○大胥，依注作祝，之六反，下同。胥，樂官，思餘反。"
                },
                {
                    "paragraph": "小歛大歛，𥙊服不倒，皆左祍，結絞不紐。",
                    "zhushu": "左祍。祍，卿左反，生時也。○細，女九反，舊而慎反。嚮，許亮反。"
                },
                {
                    "paragraph": "歛者旣歛，必哭。士與其執事則歛，歛焉則爲之壹不食。凡歛者六人。",
                    "zhushu": "歛者，必使所与執事者，不欲妄人䙝之。執，或爲𠌷。○與，音預，注同。𠌷，音執，本亦作執。"
                },
                {
                    "paragraph": "君錦冐黼殺，綴旁七；大夫𤣥冐黼殺，綴旁五；士緇冐赬殺，綴旁三。凡冐，質長與手齊，殺三尺。自小歛以往用夷衾，夷衾質殺之裁猶冐也。",
                    "zhushu": "冐者，旣襲所以韜尸，重形也。殺，冒之下帬，韜足上行者也。小歛又覆以夷衾。裁，猶制也，字或爲材。○冐，莫報反，下及注同。黼，音甫。殺，色戒反，徐所例反，下及注同。裁，才再反，注同。韜，本文作㞵，吐刀反，下同。"
                },
                {
                    "paragraph": "君將大歛，子弁絰，即位于序端；卿大夫即位于堂廉楹西，北靣，東上；父、兄堂下，北靣；夫人、命婦尸西，東靣；外宗房中，南靣。小臣鋪席，商柷鋪絞、紟、衾、衣。士盥于盤上，士舉遷尸于歛上。卒歛，宰告，子馮之踊。夫人東面，亦如之。",
                    "zhushu": "子弁絰者，未成服。弁如爵弁而素。大夫之䘮，子亦弁絰。○鋪，普呉反，又音敷，下皆同。"
                },
                {
                    "paragraph": "大夫之䘮，將大歛，旣鋪絞、紟、衾、衣，君至，主人迎，先入門右，巫止于門外，君釋菜，祝先入，升堂。君即位于序端；卿、大夫即位于堂廉楹西，北面，東上；主人房外，南靣；主婦尸西，東面。遷尸，卒歛，宰告。主人降，北面于堂下。君撫之，主人拜稽顙。君降，升主人馮之，命主婦馮之。",
                    "zhushu": "先入右者，入門而右也。巫止者，君行必与巫，巫主辟凶邪也。釋菜，礼門神也。必礼門神者，礼，君非問疾弔䘮，不入諸臣之家也。主人房外南面，大夫之子尊，得升視歛也。○巫止，本或作巫止門外，門外，衍字耳。辟，必亦反。邪，似嗟反。"
                },
                {
                    "paragraph": "士之䘮，將大歛，君不在，其餘禮猶大夫也。",
                    "zhushu": "其餘，謂卿、大夫及主婦之位。"
                },
                {
                    "paragraph": "鋪絞、紟，踊；鋪衾，踊；鋪衣，踊；遷尸，踊；歛衣，踊；歛衾，踊；歛絞、紟，踊。",
                    "zhushu": "目孝子踊節。"
                },
                {
                    "paragraph": "君撫大夫，撫内命婦，大夫撫室老，撫姪娣。",
                    "zhushu": "抚，以手按之也。内命婦，君之丗婦。○姪，大結反。娣，大計反。"
                },
                {
                    "paragraph": "君、大夫馮父、母、妻、長子，不馮庶子。士馮父、母、妻、長子、庶子。庶子有子，則父母不馮其尸。凡馮尸者，父母先，妻子後。",
                    "zhushu": "目於其親所馮也。馮，謂扶持服膺。○長，丁丈反，下同。膺，於陵反。"
                },
                {
                    "paragraph": "君於臣撫之，父母於子執之，子於父母馮之，婦於舅姑奉之，舅姑於婦撫之，妻於夫拘之，夫於妻、於昆弟執之。",
                    "zhushu": "此恩之深淺，尊卑之儀也。馮之𩔖必當心。○奉，芳勇反。拘，音俱，一音古侯反。"
                },
                {
                    "paragraph": "馮尸不當居所。",
                    "zhushu": "不敢與尊者所馮同處。○處，昌慮反。"
                },
                {
                    "paragraph": "凡馮尸，興必踊。",
                    "zhushu": "悲哀之至，馮尸必坐。"
                },
                {
                    "paragraph": "父母之䘮，居𠋣廬，不塗，寢苫枕凷，非䘮事不言。君爲廬，宫之；大夫、士䄠之。",
                    "zhushu": "宫，謂圍障之也。䄠，袒也，謂不障。○𠋣，於綺反。苫，始占反。枕，之鴆反。凷，苦内反。䄠，章善反，注同，露也。障，音章，下同。"
                },
                {
                    "paragraph": "旣葬，柱楣塗廬，不於顯者，君、大夫、士皆宫之。",
                    "zhushu": "不於𩔰者，不塗見靣。○柱，張主反。楣，音眉。見，賢遍反。"
                },
                {
                    "paragraph": "凡非適子者，自未葬，以於隱者爲廬。",
                    "zhushu": "不欲人属目。盖庐於東南角，旣葬猶然。○適，丁歷反。属，音燭。"
                },
                {
                    "paragraph": "旣葬，與人立，君言王事，不言國事；大夫士言公事，不言家事。",
                    "zhushu": "此常礼也。"
                },
                {
                    "paragraph": "君旣葬，王政入於國，旣卒哭而服王事。大夫士旣葬，公政入於家，旣卒哭，弁絰、帶，金革之事無辟也。",
                    "zhushu": "此權禮也。弁、絰、帶者，変䘮服而弔服，輕，可以即事也。○辟，音避，下住猶辟同。"
                },
                {
                    "paragraph": "旣練，居堊室，不與人居。君謀國政，大夫士謀家事。旣祥，黝堊。祥而外無哭者，禫而内無哭者，樂作矣故也。",
                    "zhushu": "黝堊，堊室之飾也。地謂之黝，牆謂之堊。外无哭者，於門外不哭也。内无哭者，入門不哭也。禫踰月而可作楽，楽作无哭者。黝堊，或爲要期。禫，或皆作道。○黝，於糾反。堊，烏路反，又烏各反，注同。禫，大感反。道，音導。"
                },
                {
                    "paragraph": "禫而從御，吉𥙊而復寢。",
                    "zhushu": "從御，御婦人也。復寢，不復宿殯宫也。○不復，扶又反。"
                },
                {
                    "paragraph": "期居廬，終䘮不御於内者，父在爲母、爲妻齊衰期者，大功布衰九月者，皆三月不御於内。婦人不居廬，不寢苫；䘮父母，旣練而歸；期、九月者，旣葬而歸。",
                    "zhushu": "歸，謂歸夫家也。○期，音基，下同。爲母爲，並，于僞反，下爲之賜、注爲之、則爲並同。"
                },
                {
                    "paragraph": "公之䘮，大夫俟練，士卒哭而歸。",
                    "zhushu": "此公，公士、大夫有地者也。其大夫、士歸者，謂素在君所食都邑之臣。"
                },
                {
                    "paragraph": "大夫、士，父母之䘮，旣練而歸；朔月忌日，則歸哭于宗室。諸父、兄弟之䘮，旣卒哭而歸。",
                    "zhushu": "歸，謂歸其官也。忌日，死日也。宗室，宗子之家，謂殯宫也。礼，命士以上，父子異宫。○上，時掌反。"
                },
                {
                    "paragraph": "父不次於子，兄不次於弟。",
                    "zhushu": "謂不就其殯宫，爲次而居。"
                },
                {
                    "paragraph": "君於大夫、丗婦，大歛焉；爲之賜，則小歛焉。",
                    "zhushu": "爲之賜，謂有恩惠也。"
                },
                {
                    "paragraph": "於外命婦，旣加蓋而君至。",
                    "zhushu": "於臣之妻畧也。"
                },
                {
                    "paragraph": "於士，旣殯而往；爲之賜，大歛焉。夫人於丗婦，大歛焉，爲之賜，小歛焉。於諸妻，爲之賜，大歛焉。於大夫、外命婦，旣殯而往。大夫、士旣殯，而君往焉，使人戒之。主人具殷奠之禮，俟于門外，見馬首，先入門右。巫止于門外，祝代之先，君釋菜于門内。祝先升自阼階，負墉南面。君即位于阼，小臣二人執戈立于前，二人立于後。",
                    "zhushu": "殷，猶大也。朝夕小奠，至月朔則大奠。君將來，則具大奠之礼以待之，榮君之來也。祝負墉，南面，直君北，房戸東也。小臣執戈先後君，君升而夾階立。大夫殯即成服，成服則君亦成服，錫衰而往弔之。○直，如字，又音值，當也。先後，悉見反，下胡豆反，一音並如字。夾，古洽反。"
                },
                {
                    "paragraph": "擯者進，",
                    "zhushu": "當贊主人也。始立門東，北靣。"
                },
                {
                    "paragraph": "主人拜稽顙。君稱言，視祝而踊，主人踊。",
                    "zhushu": "称言，舉所以來之辝也。視祝而踊。祝相君之禮，當節之也。○相，息亮反，下相止並同。"
                },
                {
                    "paragraph": "大夫則奠可也，士則出，俟于門外，命之反奠，乃反奠。卒奠，主人先俟于門外。君退，主人送于門外，拜稽顙。",
                    "zhushu": "迎不拜。拜送者，拜迎則爲君之荅巳。"
                },
                {
                    "paragraph": "君於大夫疾，三問之；在殯，三往焉。士疾，壹問之；在殯，壹往焉。",
                    "zhushu": "所以致殷勤也。"
                },
                {
                    "paragraph": "君弔，則復殯服。",
                    "zhushu": "復，反也。反其未殯、未成服之服，新君事也。謂臣䘮旣殯後，君乃始來弔也。復，或爲服。"
                },
                {
                    "paragraph": "夫人弔於大夫、士，主人出迎于門外，見馬首，先入門右，夫人入，升堂即位，主婦降自西階，拜稽顙于下，夫人視丗子而踊，奠如君至之禮。夫人退，主婦送于門内，拜稽顙。主人送于大門之外，不拜。",
                    "zhushu": "視丗子而踊。丗子從夫人，夫人以爲節也。丗子之從夫人，位如祝從君也。"
                },
                {
                    "paragraph": "大夫君不迎于門外，入即位于堂下。主人北面，衆主人南面，婦人即位于房中。若有君命、命夫命婦之命，四鄰賔客，其君後主人而拜。",
                    "zhushu": "入即位於下，不升堂而立。阼階之下，西面。下正君也。衆主人南面於其北，婦人即位于房中。君雖不升堂，猶辟之也。後主人而拜者，將拜賔，使主人陪其後，而君前拜。不俱拜者，主人无二也。○下正，戸嫁反。"
                },
                {
                    "paragraph": "君弔，見尸柩而后踊。",
                    "zhushu": "塗之後，雖徃不踊也。○踊，或爲哭，或爲浴。"
                },
                {
                    "paragraph": "大夫、士，若君不戒而往，不具殷奠，君退必奠。",
                    "zhushu": "榮君之來。"
                },
                {
                    "paragraph": "君大棺八寸，屬六寸，椑四寸。上大夫大棺八寸，屬六寸。下大夫棺六寸，屬四寸。士棺六寸。",
                    "zhushu": "大棺，棺之在表者也。檀弓曰：天子之棺四重，水、兕革棺被之，其厚三寸；杝棺一，梓棺二，四者皆周。此以内說而出也。然則大棺及属用梓，椑用杝。以是差之，上公革棺不被，三重也；諸侯无革棺，再重也；大夫无椑，一重也；士无属，不重也。庶人之棺四寸。上大夫，謂列囯之卿也。趙簡子云：不設属，椑。時僣也。○属，音燭，後皆同。押，歩歷反。重，直龍反，下同。兕，詞履反。被，皮義反，下同。厚，戸豆反。杝，以支反。差，𥘉佳反，徐𥘉冝反。僣，子念反。"
                },
                {
                    "paragraph": "君裏棺用朱緑，用雜金鐟。大夫裏棺用𤣥緑，用牛骨鐟。士不緑。",
                    "zhushu": "鐟，所以琢者裏。○鐟，子南反，釘也。㭬，陟角反，本又作琢。著，直畧反。"
                },
                {
                    "paragraph": "君蓋用𣾰，三祍三束。大夫蓋用𣾰，二祍二束。士蓋不用𣾰，二祍二束。",
                    "zhushu": "用漆者，塗合牝牡之中也。祍，小要也。○要，一遥反，下同。"
                },
                {
                    "paragraph": "君大夫鬊爪實于緑中，士埋之。",
                    "zhushu": "緑，當爲角，声之誤也。角中，謂棺内四隅也。鬊，乱髮也。將實𤓰髮棺中，必爲小嚢盛之。此緑，或爲簍。○鬊，音舜。爪，側巧反。嚢，乃刚反，徐音託。盛，音成。簍，魯口反。"
                },
                {
                    "paragraph": "君殯用輴，櫕至于上，畢塗屋。大夫殯以幬，欑置于西序，塗不曁于棺。士殯見祍，塗上。帷之。",
                    "zhushu": "櫕，猶菆也，屋殯上覆如屋者也。幬，覆也。曁，及也。此記参差，以檀弓参之，天子之殯，居棺以龍輴，櫕木題凑象椁，上四注如屋以覆之，盡塗之。諸侯輴不畫龍，櫕不題湊象椁，其他亦如之。大夫之殯廢輴，置棺西牆下，就牆櫕其三面，塗之不及棺者，言櫕，中狹小，裁取容棺。然則天子、諸侯差寛大矣。士不櫕，掘地下棺，見小要耳。帷之，鬼神尚幽闇也，士逹於天子皆然。幬，或作錞，或作埻。○輴，勑倫反。櫕，才宗反，下同。幬音道，注同。曁，其器反，注同。見，賢遍反，注同。菆，才工反，本亦作叢。参，𥘉金反。差，𥘉冝反。題音啼。湊，七豆反，注，徐之樹反，下同。差寛，𥘉賣反，又𥘉佳反。掘，其越反，又其勿反。錞，徒對反，又徒卧反，又徒猥反。埻，依字支允反，又支閏反，徐都卧反，沈都雷反。"
                },
                {
                    "paragraph": "熬，君四種八筐，大夫三種六筐，士二種四筐，加魚腊焉。",
                    "zhushu": "熬者，煎穀也。將塗，設於棺旁，所以感蚍蜉使不至棺也。士䘮礼曰：敖，黍、稷各二筐。又曰：設熬，旁各一筐。大夫三種，加以粱。君四種，加以稻。四筐，則手足皆一，其餘設於左右。○熬，五羔反。種，章勇反，下及注同。筐音匡。腊音昔。蜞音毗。蜉音浮。"
                },
                {
                    "paragraph": "飾棺：君龍帷，三池，振容。黼荒，火三列，黻三列；素錦禇，加僞荒，纁紐六；齊，五采、五貝；黼翣二，黻翣二，畫翣二，皆戴圭；魚躍拂池。君纁戴六，纁披六。大夫畫帷，二池，不振容；畫荒，火三列，黻三列；素錦禇，纁紐二，玄紐二；齊，三采、三貝；黻翣二，畫翣二，皆戴綏；魚躍拂池。大夫戴，前纁後𤣥，披亦如之。士布帷，布荒，一他，揄絞；纁紐二，緇紐二；齊，三采，一貝；畫翣二，皆戴綏。士戴，前纁後緇，二披用纁。",
                    "zhushu": "飾棺者，以華道路及壙中，不欲衆惡其親也。荒，蒙也。在旁曰帷，在上曰荒，皆所以衣栁也。士布帷、布荒者，白布也。君、大夫加文章焉。黻荒，縁邊爲黼文。畫荒，縁邊爲雲氣。火、黻爲列於其中耳。僞，當爲帷，或作于，声之誤也。大夫以上，有禇以襯覆棺，乃加帷荒於其上。紐，所以結連帷、荒者也。池，以竹爲之，如小車笭，衣以青布。栁象宫室，縣他於荒之𤓰端，若承霤然云。君、大夫以銅爲魚，縣於池下。揄，揄翟也。青質五色，畫之於絞繒而垂之，以爲振容，象水草之動揺，行則又魚上拂池。雜記曰：大夫不揄絞屬於他下。是不振容也。士則去魚。斉，象車盖㽔，縫合雜采爲之，形如𤓰分然，綴貝落其上及房。戴之言值也，所以連繫棺束與栁材，使相值，因而结前後披也。漢礼，翣以木爲筐，廣三尺，髙二尺四寸，方兩角髙，衣以白布。畫者，畫雲氣。其餘各如其象。柄長五尺，車行，使人持之而從，旣窆，樹於壙中。檀弓曰“周人牆置翣”是也。綏，當爲緌，讀如冠㽔之㽔，盖五采羽注於翣首也。○黻音弗。禇，張吕反，下同。僞，依住讀爲帷，位悲反。斉如字，徐才細反。翣，所甲反。戴，丁代反，下及注同。披，彼義反，徐甫髲反，下同。綏，依注爲緌，音㽔，耳佳反，下同。揄音遥，注同。紐，女九反。緇，側其反。壙，苦晃反。悪，烏路反。衣，於旣反，下衣以皆同。以上，時韋反，下魚上同。苓，音零。縣音玄，下皆同。揺音遥，一音以照反。去，起吕反。車盖㽔，絶句，一讀以㽔向下。爪，古華反。分，扶問反，又皮莧反，又夫云反。廣，古曠反。髙，古報反，又如字。長，直諒反，又如字，後放此。從，才用反。"
                },
                {
                    "paragraph": "君葬用輴，四綍，二碑，御棺用羽葆。大夫葬用輴，二綍，二碑，御棺用茅。士葬用國車，二綍，無碑，比出宮，御棺用功布。",
                    "zhushu": "大夫廢輴。此言輴，非也。輴，皆當爲載以輇車之輇，声之誤也。輇字或作圑，是以文誤爲囯。輇車，柩車也，尊卑之差也。在棺曰綍，行道曰引。至壙將窆，又曰綍而設碑，是以連言之。碑，桓楹也。御棺居前爲節度也。士言此出宫，用功布，則出宫而止，至壙无矣。綍，或爲率。○輴，依注音輇，市專反，下同，王勑倫反。綍，音弗。碑，彼皮反。御棺，一本作御柩。葆，音保。用囯，依注亦作輇，市專反，王如字，云：一囯所用。比，必利反，注同。圑，徒丸反。引，音㣧。率，音律。"
                },
                {
                    "paragraph": "凡封，用綍去碑負引。君封以衡，大夫、士以咸。君，命母譁，以鼔封。大夫，命母哭。士，哭者相止也。",
                    "zhushu": "封，周礼作窆。窆，下棺也。此封或皆作㰸。檀弓曰：公輸若方小㰸，般請以機封。謂此歛也。然則棺之入坎爲歛，与歛尸相似，記時同之耳。咸，讀爲緘。凡柩車及壙，說載除飾，而屬紼於柩之緘，又樹碑於壙之前後，以紼繞碑間之鹿盧，輓棺而下之。此時棺下窆，使輓者皆繋紼而繞要，負引，舒縱之，備失脫也。用紼去碑者，謂縱下之時也。衡，平也。人君之䘮，又以木横貫緘耳，居旁持而平之，又擊鼓爲縱舎之節。大夫、士旁牽緘而巳，庶人縣窆，不引紼也。礼，唯天子葬有隧。今斉人謂棺束爲緘繩。咸，或爲㨔。○封，依注作窆，彼験反，下及住機封同。咸，依注讀爲緘，古鹹反。母，音无，不同。譁，音華。說，吐活反。輓，音晚。繞，而沼反。要，一遥反。縱，子用反，下同。舎，音捨。隧，音遂，延道也。㨔，古咸反，一本作緘。"
                },
                {
                    "paragraph": "君松椁，大夫柏椁，士雜木椁。",
                    "zhushu": "椁，謂周棺者也。天子柏椁以端長六尺。夫子制於中都，使庶人之椁五寸。五寸，謂端方也。此謂尊者用大材，卑者用小材耳。自天子、諸侯、卿、大夫、士、庶人六等，其椁長自六尺而下，其方自五寸而上，未聞其差所定也。抗木之厚，盖与椁方斉。天子五重，上公四重，諸侯三重，大夫再重，士一重。○而上，時掌反。抗，苦浪反，徐户剛反。重，直龍反，下同。"
                },
                {
                    "paragraph": "棺椁之間，君容祝，大夫容壷，士容甒。",
                    "zhushu": "間，可以藏物，因以爲節。○祝，昌六反。甒，音武。"
                },
                {
                    "paragraph": "君裏椁虞筐，大夫不裏椁，士不虞筐。",
                    "zhushu": "裏椁之物，虞筐之文，未聞也。"
                }
            ]
        },
        {
            "name": "𥙊法第二十三",
            "paragraphs": [
                {
                    "paragraph": "𥙊法第二十三",
                    "zhushu": "陸曰：鄭云：以其記有虞氏至周天子以下所𥙊祀群神之数也。",
                    "type": 1
                },
                {
                    "paragraph": "𥙊法：有虞氏禘黄帝而郊嚳，祖顓頊而宗堯；夏后氏亦禘黄帝而郊鯀，祖顓頊而宗禹；殷人禘嚳而郊𡨋，祖契而宗湯；周人禘嚳而郊稷，祖文王而宗武王。",
                    "zhushu": "禘、郊、祖、宗，謂𥙊祀以配食也。此禘謂𥙊昊天於圜丘也。𥙊上帝於南郊曰郊，𥙊五帝、五神於明堂曰祖、宗。祖、宗通言爾。下有褅、郊、祖、宗。孝經曰：宗祀文王於明堂，以配上帝。明堂月令：春曰其帝大昊，其神句芒；夏曰其帝炎帝，其神祝融；中央曰其帝黄帝，其神后土；秋曰其帝少昊，其神蓐収。冬曰其帝顓頊，其神玄𡨋。有虞氏以上尚德，禘、郊、祖、宗，配用有德者而巳。自夏巳下，相用其姓代之先後之次，有虞氏、夏后氏宜郊顓頊，殷人冝郊契。郊𥙊一帝，而明堂𥙊五帝。小德配寡，大德配衆，亦禮之殺也。○禘，大計反。嚳，吕毒反。顓音專。頊，許玉反。鯀，本又作𩩌，古本反，篇未皆同。𡨋，莫經反。契，息列反，下同。圜音貟。大昊音泰，下大廟、大祖、大昊同。昊，本亦作皡，胡老反，下放此。句，古侯反。芒音亡。夏，戸嫁反，後夏曰皆同。少，詩召反，下放此。蓐音辱，本亦作辱。以上，時掌反，下上去、以上同。殺，色界反，徐所例反。"
                },
                {
                    "paragraph": "燔柴於泰壇，𥙊天也；瘞埋於㤗折，𥙊地也，用騂犢。",
                    "zhushu": "壇折，封土爲𥙊處也。壇之言坦也。坦，明貌也。折，炤晢也。必爲炤明之名，尊神也。地，隂祀用黝牲，與天俱用犢，連言爾。○燔音煩，爾雅云：𥙊天曰燔柴。壇，大丹反，下同。瘞，於滯反。埋，武皆反，爾雅云：𥙊地曰瘞埋。折，之設反，注同，舊音逝，又音制。騂，私營反，字林云：火營反。處，昌慮反。坦，吐但反。炤，本又作昭，同，章遥反，又之召反。晢，之設反，一音制。黝，於紏反，重意用騂犢。檀弓上、郊特牲十一篇，牲用騂。"
                },
                {
                    "paragraph": "埋少牢於㤗昭，𥙊時也；相近於坎壇，𥙊寒暑也。王宮，𥙊日也。夜明，𥙊月也。幽宗，𥙊星也。雩宗，𥙊水旱也。四坎壇，𥙊四方也。山林、川谷、丘陵，能出雲，爲風雨，見恠物，皆曰神。有天下者，𥙊百神。諸侯在其地則𥙊之，亡其地則不𥙊。",
                    "zhushu": "昭，明也，亦謂壇也。時，四時也，亦謂隂陽之神也。埋之者，隂陽出入於地中也。凡此以下，皆𥙊用少牢。相近，當爲禳祈，声之誤也。禳，猶郤也。祈，求也。寒暑不時，則或禳之，或祈之。寒於坎，暑於壇。王宫，日壇，王，君也。日稱君。宫，壇營域也。夜明，亦謂月壇也。宗皆當爲禜，字之誤也。幽禜，亦謂星壇也，星以昏始見。禜之言營也。雩禜，亦謂水旱壇也。雩之言吁嗟也。春秋傳曰：日月星辰之神，則雪霜風雨之不時，於是乎禜之。山川之神，則水旱癘疫之不時，於是乎禜之。四方，即謂山林、川谷、丘陵之神也。𥙊山林、丘陵於壇，川谷於坎，每方各爲坎爲壇。恠物，雲氣，非常見者也。有天下，謂天子也。百者，假成数也。○相近，依注讀爲𧟄，如羊反，下音巨依反，王粛作祖迎也。坎，苦感反。幽宗、雩宗， 宗，並依注讀爲禜，榮敬反，王如字。見，賢遍反，注同。立，如字，無也，一音無。吁，許于反。疫，音役。"
                },
                {
                    "paragraph": "大凡生於天地之間者，皆曰命。其萬物死，皆曰折；人死，曰鬼。此五代之所不變也。",
                    "zhushu": "生時形躰異，可同名，至死腐爲野土。異其名，嫌同也。折，弃敗之言也。鬼之言帰也。五代，謂黄帝、堯、舜、禹、湯， 周之禮樂所存法也。○大，如字，徐音泰。腐，音輔。"
                },
                {
                    "paragraph": "七代之所更立者，禘、郊、宗、祖，其餘不變也。",
                    "zhushu": "七代，通数顓頊及嚳也。所不変者，則数其所法而巳；変之，則通数所不法，爲記者之微意也。少昊氏脩黄帝之法，後王無所取焉。○更，古衡反。數，色主反，下同。"
                },
                {
                    "paragraph": "天下有王，分地建國，置都立邑，設廟、祧、壇，墠而𥙊之，乃爲親䟽多少之數。是故王立七廟，一壇一墠。曰考廟，曰王考廟，曰皇考廟，曰顯考廟，曰祖考廟，皆月𥙊之。逺廟爲祧，有二祧，享嘗乃止。去祧爲壇，去壇爲墠。壇墠有禱焉𥙊之，無禱乃止。去墠曰鬼。諸侯立五廟，一壇、一墠，曰考廟，曰王考廟，曰皇考廟，皆月𥙊之。顯考廟，祖考廟，享嘗乃止。去祖爲壇，去壇爲墠。壇墠有禱焉𥙊之，無禱乃止。去墠爲鬼。大夫立三廟， 二壇，曰考廟，曰王考廟，曰皇考廟，享嘗乃止。顯考、祖考無廟，有禱焉，爲壇𥙊之。去壇爲鬼。適士二廟，一壇，曰考廟，曰王考廟，享嘗乃止。顯考無廟，有禱焉，爲壇𥙊之。去壇爲鬼。官師一廟，曰考廟，王考無廟而𥙊之，去王考爲鬼。庶士、庶人無廟，死曰鬼。",
                    "zhushu": "建國，封諸侯也。置都立邑，爲卿大夫之采地，及賜士有功者之地。廟之言貌也。宗廟者，先祖之尊貌也。祧之言超也，超上去意也。封土曰壇，除地曰墠。書曰：三壇同墠。王、皇，皆君也。顕，明也。祖，始也。名先人以君、明始者，所以尊本之意也。天子遷廟之主，以昭穆合藏於二祧之中。諸侯無祧，藏於祖考之廟中。聘礼曰：不腆先君之祧。是謂始祖廟也。享甞，謂四時之𥙊。天子、諸侯爲壇墠，所禱，謂後遷在祧者也。旣事則反其主於祧，鬼亦在祧，顧逺之於無事，祫乃𥙊之爾。春秋文二年秋，大事於大廟，禱曰：毀廟之主，陳于大祖。未毀廟之主，皆升合食於大祖是也。魯煬公者，伯禽之子也，至昭公、定公，乆巳爲鬼，而季氏禱之而立其宫，則鬼之主在祧明矣。唯天子、諸侯有主褅祫。大夫有祖考者，亦鬼其百丗，不禘祫，無主爾。其無祖考者，庶士以下鬼其考，王考，官師鬼其皇考，大夫、適士鬼其𩔰考而已。大夫祖考，謂別子也。凡鬼者，薦而不𥙊。王制曰：大夫、士有田則𥙊，无田則薦。適士，上士也。官師，中士、下士、庶士、府史之屬。此適士云𩔰考無廟，非也，當爲皇考，字之誤。○廟，本亦作庿，古字。墠音善。禱，丁老反，一音丁報反。適，丁歷反，篇内同。𩔰考無廟。𩔰音皇，出注。采，七代反。昭，上遥反。腆，他典反。祫音洽。焬，餘譲反，徐音傷，重意。王制第五：天子七廟，諸侯五廟，大夫一廟，士一廟。禮器第十：天子七廟，諸侯五，大夫三，士一。"
                },
                {
                    "paragraph": "王爲羣姓立社，曰大社。王自爲立社，曰王社。諸侯爲百姓立社，曰國社。諸侯自爲立社，曰侯社。大夫以下成羣立社，曰置社。",
                    "zhushu": "羣，衆也。大夫以下，謂下至庶人也。大夫不得特立社，與民族居。百家以上，則共立一社，今時里社是也。郊特牲曰：唯爲社事，單岀里。○爲，于僞反，下皆同。注爲社事亦同。"
                },
                {
                    "paragraph": "王爲羣姓立七祀，曰司命，曰中𩅸，曰國門，曰國行，曰㤗厲，曰户，曰竈。王自爲立七祀。諸侯爲國立五祀，曰司命，曰中𩅸，曰國門，曰國行，曰公厲。諸侯自爲立五祀。大夫立三祀，曰族厲，曰門，曰行。適士立二祀，曰門，曰行。庶士、庶人立一祀，或立户，或立竈。",
                    "zhushu": "此非大神所祈報大事者也。小神居人之間，司察小過，作譴告者爾。樂記曰：明則有禮樂，幽則有鬼神。鬼神謂此與？司命主督察三命。中𩅸主堂室居處，門、户主出入，行主道路行作，厲主殺罰。竈主飲食之事。明堂月令：春曰其祀户，𥙊先脾，夏曰其祀竃，𥙊先肺；中央曰其祀中霤，𥙊先心；秋曰其祀門，𥙊先肝；冬曰其祀行，𥙊先腎。聘禮曰：使者岀，釋幣於行，歸，釋幣於門。士䘮禮曰：疾病，禱於五祀。司命與厲。其時不著。今時民家或春秋祠司命、行神、山神，門、户、竈在旁，是必春祠司命，秋祠厲也。或者台而祠之，山即厲也，民惡言厲，巫祝以厲山爲之，謬乎？春秋傳曰：鬼有所歸，乃不爲厲。○𩅸，力又反。譴，棄戰反。此與音餘。脾，婢支反。肺，芳廢反。肝音干。腎，上忍反。使，色吏反。悪言，烏路反。繆音謬。"
                },
                {
                    "paragraph": "王下𥙊殤五，適子、適孫、適曽孫、適𤣥孫、適來孫。諸侯下𥙊三，大夫下𥙊二，適士及庶人，𥙊子而止。",
                    "zhushu": "𥙊適殤者，重適也。𥙊適殤於廟之奥，謂之隂厭。王子、公子𥙊其適殤於其黨之廟，大夫以下，庶子𥙊其過殤於宗子之家，皆當室之白，謂之陽厭。凡庶殤不𥙊。○殤，言傷。奥，烏報反。猒，於𧰟反，下同。"
                },
                {
                    "paragraph": "夫聖王之制𥙊祀也，法施於民則祀之，以死勤事則祀之，以勞定國則祀之，能禦大菑具祀之，能捍大患則祀之。是故厲山氏之有天下也，其子曰農，能殖百榖。夏之衰也，周弃繼之，故祀以爲稷。共工氏之霸九州也，其子曰后土，能平九州，故祀以爲社。帝嚳能序星辰以著衆，堯能賞均刑法以義終，舜勤衆事而野死，鯀鄣鴻水而殛死，禹能脩鯀之功。黄帝正名百物，以明民共財，顓頊能脩之，契爲司徒而民成，",
                    "zhushu": "互註：書舜典：帝曰契。百姓不親。五品不遜。汝作司徒。敬敷五教。在寛。"
                },
                {
                    "paragraph": "𡨋勤其官而水死。湯以寛治民而除其虐，",
                    "zhushu": "互註：書伊訓：惟我商王。布昭聖武。代虐以寛。兆民允懷。又微子之命：乃惟成湯。撫民以寛。除其邪虐。"
                },
                {
                    "paragraph": "文王以文治，武王以武功，去民之葘，此皆有功烈於民者也。及夫日月星辰，民所瞻仰也；山林川谷丘陵，民所取財用也，非此族也，不在祀典。",
                    "zhushu": "此所謂大神也。春秋傳曰：封爲上公，祀爲大神。厲山氏，炎帝也，起於厲山。或曰有烈山氏。弃，后稷名也。共工氏，無録而王，謂之霸，在大昊、炎帝之間。著衆，謂使民㒷事，知休作之期也。賞，賞善，謂禅舜封禹、稷等也。能刑，謂去四凶。義終，謂旣禅二十八載及死也。野死，謂征有苗，死於蒼梧也。殛死，謂不能成其功也。明民，謂使之衣服有章也。民成，謂知五教之禮也。𡨋，契，六丗之孫也，其官玄𡨋，水官也。虐、菑，謂桀、紂也。烈，業也。族，猶𩔖也。祀典，謂𥙊祀也。○禦，魚呂反。菑，音哉，下同。下，文或作災，注或作烖，並同。扞，胡旦反。厲，力丗反，左傳作列山。共，音恭，下及注同。鄣，音章。殛，紀力反，注同。尚書云：殛鯀於羽山。又云：鯀則殛死。顓頊能脩之，本或作顓頊脩黄帝之功。文，治，直吏反。去，起吕反。夫，音扶。业，此古丘字。王，于况反。梧，音吾。重意。此皆有功烈於民者也。王制第：皆有功德於民者。"
                }
            ]
        },
        {
            "name": "𥙊義第二十四",
            "paragraphs": [
                {
                    "paragraph": "𥙊義第二十四",
                    "zhushu": "陸曰：鄭云：名𥙊義者，以其記齋戒薦羞之義。",
                    "type": 1
                },
                {
                    "paragraph": "𥙊不欲數，數則煩，煩則不敬；𥙊不欲䟽，䟽則怠，怠則忘。是故君子合諸天道，春禘秋甞。",
                    "zhushu": "忘與不敬，違禮莫大焉。合於天道，因四時之変化，孝子感時念親，則以此𥙊之也。春禘者，夏、殷禮也。周以褅爲殷𥙊，更名春𥙊曰祠。○数，色角反，下同。怠，大改反。祠，嗣思反。重意春禘秋甞。郊特牲：春禘而秋甞。又王制第四：夏曰禘，秋日甞。𥙊統篇：夏𥙊曰禘，秋𥙊曰甞。"
                },
                {
                    "paragraph": "霜露旣降，君子履之，必有悽愴之心，非其寒之謂也。春雨露旣濡，君子履之，必有怵惕之心，如將見之。",
                    "zhushu": "非其寒之謂，謂悽愴及怵愓，皆爲感時念親也。霜露旣降，禮說在秋，此无秋字，盖脫爾。○悽，音妻。愴，𥘉亮反，本亦作儒，音儒。怵，敕律反。惕，他曆反。爲，于僞反，下文見所爲并往同。"
                },
                {
                    "paragraph": "樂以迎來，哀以送往，故褅有樂而嘗無樂。",
                    "zhushu": "迎來而樂，樂親之將來也。送去而哀，哀其享否不可知也。小言之，則爲一𥙊之間。孝子不知鬼神之期。推而廣之，放其去來於隂陽。○放，方往反。"
                },
                {
                    "paragraph": "致齊於内，散齊於外。齊之日，思其居處，思其𥬇語，思其志意，思其所樂，思其所嗜。齊三日，乃見其所爲齊者。",
                    "zhushu": "致齊，思此五者也。散斉七日，不御，不樂，不弔耳。見所爲齊者，思之孰也。所嗜，素所欲飲食也。春秋傳曰：屈到嗜芰。○齊，側皆反，後不出者同。散，悉但反，注同。所樂，音岳，又五孝反。嗜，市志反，注及下並同。屈，居勿反。屈到，楚莫敖。芰，其寄反。"
                },
                {
                    "paragraph": "𥙊之日，入室，僾然必有見乎其位；周還出户，肅然必有聞乎其容聲；出户而聽，愾然必有聞乎其嘆息之聲。",
                    "zhushu": "周還出户，謂薦設時也。无尸者，闔户。若食間，則有出户而聽之。○僾，音愛，微見貌。還，音旋，本亦作旋，注同。愾，開代反。闔，户獵反。"
                },
                {
                    "paragraph": "是故先王之孝也，色不忘乎目，聲不絶乎耳，心志嗜欲不忘乎心。致愛則存，致慤則著。著存不忘乎心，夫安得不敬乎？",
                    "zhushu": "存、著，則謂其思念也。○慤，苦角反。"
                },
                {
                    "paragraph": "君子生則敬養，死則敬享，思終身弗辱也。",
                    "zhushu": "享，猶𥙊也，饗也。○養，羊尚反。郷也，許諒反，下文郷也、郷之、注郷之同。"
                },
                {
                    "paragraph": "君子有終身之䘮，忌日之謂也。忌日不用，非不祥也，言夫日，志有所至，而不敢盡其私也。",
                    "zhushu": "忌日親亡之。曰忌日者，不用㪯他事，如有時日之禁也。样，善也。志有所至，至於親以此日亡，其哀心如䘮時。○言夫日，音扶，本或作言夫忌日，重意忌日不用，下文忌日必哀。檀弓上：忌日不樂。"
                },
                {
                    "paragraph": "唯聖人爲能饗帝，孝子爲能饗親。",
                    "zhushu": "謂𥙊之能使之饗也。帝，天也。"
                },
                {
                    "paragraph": "饗者，郷也，郷之，然後能饗焉。",
                    "zhushu": "言中心郷之，乃能使其𥙊見饗也。上饗，或爲相。○相，悉亮反，下文同。"
                },
                {
                    "paragraph": "是故孝子臨尸而不怍。君牽牲，夫人奠盎；君獻尸，夫人薦豆。卿大夫相君，命婦相夫人，齊齊乎其敬也，愉愉乎其忠也，勿勿諸其欲其饗之也。",
                    "zhushu": "色不和曰怍。奠盎，設盎齊之奠也。此時君牽牲，將薦毛血。君献尸而夫人薦豆，謂繹日也。儐尸，主人献尸，主婦自東房薦韭、菹、醢。勿勿，猶勉勉也。慤，愛之貌。○怍，才各反。盎，烏狼反。斉斉，如字，舊子礼反。愉，羊朱反。盎斉，才細反。繹音亦。儐音賔。重言君牽牲至勿勿乎，其欲其饗之也。礼器第十篇：君親制𥙊，夫人薦盎；君親割牲，夫人薦酒。卿大夫從君，命婦從夫人。洞侗乎其敬也，屬屬乎其忠也，勿勿乎其欲其饗之也。"
                },
                {
                    "paragraph": "文王之𥙊也，事死者如事生，思死者如不欲生。忌日必哀，稱諱如見親。祀之忠也，如見親之所愛，如欲色然，其文王與？",
                    "zhushu": "思死者如不欲生，言思親之深也。如欲色者，以時人於色厚，假以喻之。○忠，如字，謂盡中心。與音餘。重。言事死者如事生二。一見中庸篇，无者字。"
                },
                {
                    "paragraph": "詩云：明發不寐，有懷二人。文王之詩也。𥙊之明日，明發不寐，饗而致之，又從而思之。𥙊之日，樂與哀半，饗之必樂，巳至必哀。",
                    "zhushu": "明發不寐，謂夜而至旦也。𥙊之明日，謂繹日也。言繹之夜不寐也。二人，謂父母、容尸，侑也。○樂与，音洛，下同。侑音又。"
                },
                {
                    "paragraph": "仲尼嘗，奉薦而進，其親也慤，其行也趨趨以數。",
                    "zhushu": "甞，秋𥙊也。親，謂身親執事時也。慤与趍趍，言少威儀也。趍，讀如促。数之言速也。仲尼甞，絶句。甞，秋𥙊，奉薦而進，絶句。其親也慤，絶句。○趨，音促，注及下注皆同。数，色角反，徐音速，注同。"
                },
                {
                    "paragraph": "巳𥙊，子贛問曰：子之言𥙊，濟濟𣾰𣾰然，今子之𥙊，無濟濟𣾰𣾰，何也？子曰：濟濟者，客也，逺也；𣾰𣾰者，容也，自反也；客以逺，若容以自反也，夫何神明之及交？夫何濟濟𣾰𣾰之有乎？",
                    "zhushu": "𣾰𣾰，讀如朋友切切。自反，猶言自脩整也。容以逺，言非所以接親親也。容以自反，言非孝子所以事親也。及，与也。此皆非與神明交之道。○贛，音貢。㑪，子礼反，下同。𣾰，依注音切，下同。客也，口白反。賔，客也，下客以逺同。客也，羊凶反，儀容也，下若容以自反同。"
                },
                {
                    "paragraph": "反饋樂成，薦其薦爼，序其禮樂，備其百官，君子致其濟濟𣾰𣾰，夫何慌惚之有乎？",
                    "zhushu": "天子諸侯之𥙊，或從血腥始，至反饋，是進孰也。薦，爼，豆與爼也。慌惚，思念益深之時也。言𥙊事旣備，使百官助口𥙊，然而見其容而自反，是无慌愡之思念。○楽成，音岳，又五教反。慌，况往反，注及下同，一音荒。愡，音忽，住及下同，本又作忽。重言序其礼樂，備其百官三，一見燕居二十八篇，一見下文，更有薦其薦爼一句。"
                },
                {
                    "paragraph": "夫言豈一端而巳，夫各有所當也。",
                    "zhushu": "豈一端，言不可以一槩也。礼各有所當行。𥙊宗廟者，賔客済済𣾰𣾰，主人慤而趍趍。○當，丁浪反。槩，古代反。"
                },
                {
                    "paragraph": "孝子將𥙊，慮事不可以不豫；比時具物，不可以不備，虚中以治之。",
                    "zhushu": "比時，猶先時也。虚中，言不兼念餘事。○比，必利反，徐甫至反，注同。先，悉薦反，又如字。"
                },
                {
                    "paragraph": "宫室旣脩，牆屋旣設，百物旣備，夫婦齊戒，沐浴盛服，奉承而進之，洞洞乎，屬屬乎，如弗勝，如將失之，其孝敬之心至也與？",
                    "zhushu": "脩、設，謂掃除及黝堊。○洞，音動，下同。属，音燭，下同。弗，本亦作不，何休云：弗者，不之深也。勝，音升。与，音餘。黝，於糾反。堊，烏路反。重言洞洞乎，属属乎，三見礼器十。○如將失之二，一見下文。"
                },
                {
                    "paragraph": "薦其薦爼，序其禮樂，備其百官，奉承而進之。",
                    "zhushu": "百官助主人進之。"
                },
                {
                    "paragraph": "於是諭其志意，以其慌惚，以與神明交，庶或饗之。庶或饗之，孝子之志也。",
                    "zhushu": "諭其志意，謂使祝祝饗及有尸也。或，猶有也。言想見其彷佛來。○祝祝，上之六反，下之又反，又並之六反。彷，孚往反。佛，孚味反，重言孝子之志也。四二見。間䘮三十五篇，一見本篇，未。"
                },
                {
                    "paragraph": "孝子之𥙊也，盡其慤而慤焉，盡其信而信焉，盡其敬而敬焉，盡其禮而不過失焉。進退必敬，如親聽命，則或使之也。",
                    "zhushu": "言當盡巳而已，如居父母前，將受命而使之。重言孝子之𥙊也。三見下文。"
                },
                {
                    "paragraph": "孝子之𥙊，可知也。其立之也，敬以詘，其進之也，敬以愉，其薦之也，敬以欲。退而立，如將受命，巳徹而退，敬齊之色不絶於面。",
                    "zhushu": "詘，充詘，形容喜貌也。進之，謂進血腥也。愉，顔色和貌也。薦之，謂進孰也。欲，婉順貌。齊，謂齊莊。○詘，求勿反，注及下并篇末同，徐丘勿反。敬齊，如字，注及下同，王、徐側皆反。婉，憂阮反。"
                },
                {
                    "paragraph": "孝子之𥙊也。立而不詘，固也；進而不愉，䟽也；薦而不欲，不愛也；退立而不如受命，敖也；巳徹而退，無敬齊之色，而忘本也。如是而𥙊，失之矣。",
                    "zhushu": "固，猶質陋也。而忘本。而，衍字。○敖也，五報反。"
                },
                {
                    "paragraph": "孝子之有深愛者，必有和氣；有和氣者，必有愉色；有愉色者，必有婉容。",
                    "zhushu": "和氣，謂立而詘。"
                },
                {
                    "paragraph": "孝子如執玉，如奉盈，洞洞屬屬然，如弗勝，如將失之。嚴威儼恪，非所以事親也，成人之道也。",
                    "zhushu": "成人，旣冠者，然則孝子不失其孺子之心也。○奉，芳勇反。儼，魚檢反。恪，苦各反。冠，古乱反。孺，而樹反。重言成人之道也。二。後見冠義四十三。"
                },
                {
                    "paragraph": "先王之所以治天下者五：貴有德，貴貴，貴老，敬長，慈㓜。此五者，先王之所以定天下也。貴有德，何爲也？爲其近於道也。貴貴，爲其近於君也。貴老，爲其近於親也。敬長，爲其近於兄也。慈㓜，爲其近於子也。",
                    "zhushu": "言治囯有家道。○長，丁丈反，下及下注皆同。爲其，于僞反，下爲其同。近，附近之近。"
                },
                {
                    "paragraph": "是故至孝近乎王，至弟近乎霸。至孝近乎王，雖天子必有父。至弟近乎霸，雖諸侯必有兄。先王之教，因而弗改，所以領天下國家也。",
                    "zhushu": "天子有所父事，諸侯有所兄事。謂□三老五更也。天子衰，諸侯㒷，故曰霸。○乎王，于况反。弟，音悌，下同。更，古衡反，下及下更相同。"
                },
                {
                    "paragraph": "子曰：立愛自親始，教民睦也；立敬自長始，教民順也。",
                    "zhushu": "親、長，父兄也。睦，和厚也。互註：書伊訓：立愛惟親，立敬惟長，始于家邦，終于四海。"
                },
                {
                    "paragraph": "教以慈睦，而民貴有親；教以敬長，而民貴用命。",
                    "zhushu": "尊長，出教令者。"
                },
                {
                    "paragraph": "孝以事親，順以聽命，錯諸天下，無所不行。",
                    "zhushu": ""
                },
                {
                    "paragraph": "郊之𥙊也，䘮者不敢哭，凶服者不敢入國門，敬之至也。",
                    "zhushu": "𥙊者吉禮，不欲聞見凶人。○錯諸，七路反。重言郊之至也。重見郊特牲十一篇。敬之至也九，本篇五，禮器、聘義各一，郊特牲二。"
                },
                {
                    "paragraph": "𥙊之日，君牽牲，穆荅君，卿大夫序從。",
                    "zhushu": "𥙊，謂𥙊宗廟也。穆，子姓也。荅，對也。序，以次第從也。序，或爲豫。○從，才用反，注同。重言君牽牲二，上文一。"
                },
                {
                    "paragraph": "旣入廟門，麗于碑。卿大夫𥘵，而毛牛尚耳，鸞刀以刲，取膟膋，乃退，爓𥙊，𥙊腥而退，敬之至也。",
                    "zhushu": "䴡，猶繫也。毛牛尚耳，以耳毛爲上也。膟膋，血與腸間脂也。爓𥙊祭腥，𥙊爓肉。腥肉、也。湯肉曰爓。爓，𥙊𥙊腥，或爲合𥙊腥，泄䐲孰也。○碑，彼皮反。𥘵，徒旦反。鵉，力端反。刲，古圭反。膟，音律。膋，力彫反。爓，音燖。泄，息列反。䐲，直輒反。"
                },
                {
                    "paragraph": "郊之𥙊，大報天而主日，配以月。夏后氏𥙊其闇，殷人𥙊其陽，周人𥙊日以朝及闇。",
                    "zhushu": "主日者，以其光明，天之神可見者莫著焉。闇，昏時也。陽，讀爲曰雨曰暘之晹，謂曰中時也。朝，日出時也。夏后氏大事以昏，殷人大事以日中，周人大事以日出，亦謂此郊𥙊也。以朝及闇，謂終日有事。○神見，賢遍反，一本作神可見，則如字。晹，音陽。重言郊之𥙊，大報天而主日二，一見郊特牲。"
                },
                {
                    "paragraph": "𥙊日於壇，𥙊月於坎，以别幽明，以制上下。",
                    "zhushu": "幽明者，謂日照晝，月照夜。"
                },
                {
                    "paragraph": "𥙊日於東，𥙊月於西，以别外内，以端其位。",
                    "zhushu": "端，正。○别，彼列反，下同。"
                },
                {
                    "paragraph": "日出於東，月生於西，隂陽長短，終始相廵，以致天下之和。",
                    "zhushu": "廵，讀如㳂漢之㳂，謂更相從道。○廵，依注音㳂，恱專反。"
                },
                {
                    "paragraph": "天下之禮，致反始也，致鬼神也，致和用也，致義也，致讓也。",
                    "zhushu": "因𥙊之義，汎說禮也。致之言至也，使人勤行至於此也。至於反始，謂報天之屬也。至於鬼神，謂𥙊宗廟之屬也。至於和用，謂治民之事以足肘也。○汎說，芳劎反。"
                },
                {
                    "paragraph": "致反始，以厚其本也；致鬼神，以尊上也；致物用，以立民紀也；致義，則上下不悖逆矣；致讓，以去争也。合此五者，以治天下之禮也。雖有竒邪，而不治者，則微矣。",
                    "zhushu": "物，猶事也。変和言物，互之也。微，猶少也。○悖，布内反。去，起呂反。争，争闘之争。竒，紀冝反。邪，似嗟反。洽，直吏反。"
                },
                {
                    "paragraph": "宰我曰：吾聞鬼神之名，不知其所謂。子曰：氣也者，神之盛也；魄也者，鬼之盛也。合鬼與神，教之至也。",
                    "zhushu": "氣，謂嘘吸出入者也。耳目之聰明爲魄，合鬼神而𥙊之，聖人之教致之也。○魄，普白反。嘘，音虚。吸，許及反。"
                },
                {
                    "paragraph": "衆生必死，死必歸土，此之謂鬼。骨肉斃于下，隂爲野土。",
                    "zhushu": "隂，讀爲依䕃之䕃。言人之骨肉䕃於地中爲士壌。○斃，本亦作弊，婢丗反。隂，依注音。䕃，於鴆反。壌，如丈反。"
                },
                {
                    "paragraph": "其氣發揚于上，爲昭明，焄蒿悽愴，此百物之精也，神之著也。",
                    "zhushu": "焄，謂香𦤀也。蒿，謂氣蒸出貌也。上言衆生，此言百物，明其與人同也，不如人貴爾。蒿，或爲藨。○焄，許云反，香𦤀之氣耳。蒿，許羔反。烝，之膺反。藨，表驕反，又皮表反。"
                },
                {
                    "paragraph": "因物之精，制爲之極，明命鬼神，以爲黔首，則百衆以畏，萬民以服。",
                    "zhushu": "明命，猶尊名也。尊極於鬼神，不可復加也。黔首，謂民也。則，法也。爲民作法，使民亦事其祖禰鬼神，民所畏服。○黔首，其廉反，徐又其嚴反，黒也。黒首，謂民也。秦謂民爲黔首。復，扶又反。爲民，于僞反。"
                },
                {
                    "paragraph": "聖人以是爲未足也，築爲宮室，設爲宗祧，以别親䟽逺邇，教民反古復始，不忘其所由生也。衆之服自此，故聽且速也。",
                    "zhushu": "自，由也。言人由此服於聖人之教也。聽，謂順教令也。速，疾也。○邇音尔。重言不忘其听由生也。二一見下文。"
                },
                {
                    "paragraph": "二端旣立，報以二禮。建設朝事，燔燎羶薌，見以蕭光，以報氣也，此教衆反始也。薦黍稷，羞肝肺首心，見間以俠甒，加以鬱鬯，以報魄也。教民相愛，上下用情，禮之至也。",
                    "zhushu": "二端旣立，謂氣也、魄也。更有尊名，云鬼神也。二禮，謂朝事與薦黍稷也。朝事，謂薦血腥時也。薦黍稷，所謂饋食也。見及見間，皆當爲覸，字之誤也。羶，當爲馨，声之誤也。燔燎馨香，覸以䔥光，取牲𥙊脂也。光，猶氣也。有虞氏𥙊首，夏后氏𥙊心，殷𥙊肝，周𥙊肺。覸以俠甒，謂雜之两甒體酒也。相愛用清，謂此以人道𥙊之也。報氣以氣，報魄以實，各有其𩔖。○燔，音煩。燎，力召反，又力弔反。羶，依注音馨，許經反，後羶薌同。薌音香。見以，依註見作覸，音間，間厠之間，徐古辨反。見間，依註合爲覸字，音間厠之間。俠，古治反。甒音武，重意。見間以俠甒。雜記上篇：甒筲衡實，見間而後折入。"
                },
                {
                    "paragraph": "君子反古復始，不忘其所由生也，是以致其敬，發其情，竭力從事，以報其親，不敢弗盡也。",
                    "zhushu": "從事，謂脩薦可以𥙊者也。"
                },
                {
                    "paragraph": "是故昔者天子爲藉千畒，冕而朱紘，躬秉耒；諸侯爲藉百畒，冕而青絃，躬秉耒。以事天地、山川、社稷、先古，以爲醴酪齊盛，於是乎取之，敬之至也。",
                    "zhushu": "藉，藉田也。先古，先祖。○藉，在亦反。藉田，說文作藉。絃音宏。耒，力内反。酪音洛。齊音咨，本又作齊。"
                },
                {
                    "paragraph": "古者天子、諸侯必有養獸之官，及𡻕時，齊戒沐浴而躬朝之，犠牷𥙊牲，必於是取之，敬之至也。君召牛，納而視之，擇其毛而卜之，吉，然後養之。君皮弁素積，朔月月半，君廵牲，所以致力，孝之至也。",
                    "zhushu": "𡻕時，齊戒休浴而躬朝之。謂將𥙊祀卜牲，君朔月，月半廵視之。君□牛，納而視之。更本擇性意。○朝，直遥反，注躬朝同。牷音全。重言君皮弁素積二，下文一。郊特牲十一，三王共皮弁素積，孝之至也。二見中庸三十一。"
                },
                {
                    "paragraph": "古者天子諸侯必有公桑蠶室，近川而爲之，築宫，仞有三尺，𣗥牆而外閉之。及大昕之朝，君皮弁素積，卜三宮之夫人、丗婦之吉者，使入蠶于蠶室，奉種浴于川，桑于公桑，風戾以食之。",
                    "zhushu": "大昕，季春朔日之朝也。諸侯夫人三宫，半主后也。風戾之者，及早凉脆採之。風戾之使露氣燥，乃以食蚕，蚕性惡濕。○近，附近之近。仞，音刃，七尺曰仞。昕，許斤反。日欲出。蚕，才南反。奉，芳勇反，下及注同。種，章勇反。戾，力計反，燥也。食，音嗣。蚤，音早，本亦作早。脆，七𡻕反。燥，悉早反。惡，烏路反。"
                },
                {
                    "paragraph": "𡻕旣單矣，丗婦卒蠶，奉繭以示于君，遂獻繭于夫人，夫人曰：此所以爲君服與？遂副禕而受之，因少牢以禮之。",
                    "zhushu": "𡻕單，謂三月月盡之後也。言𡻕者，蚕𡻕之大功，事畢於此也。副、禕，王后之服，而云夫人，記者，容二王之後與？禮之，禮奉繭之丗婦。○單，音丹。繭，古典反。與，音餘，注同。禕，音暉。"
                },
                {
                    "paragraph": "古之獻繭者，其率用此與？",
                    "zhushu": "問者之辝。○率，音𩔖，又音律，又所律反。"
                },
                {
                    "paragraph": "及良日，夫人繅，三盆手，遂布于三宮，夫人丗婦之吉者，使繅，遂朱緑之，𤣥黄之，以爲黼黻文章。服旣成，君服以祀先王先公，敬之至也。",
                    "zhushu": "三盆手者，三，淹也。凡繅，每淹大揔而手振之，以出緒也。○繅，悉刀反，下同，說文作繅，云：抽繭出絲也。以此爲旒縿字，音所咸反。盆，蒲奔反，掩也。掩，本亦作淹，徐於験反，又於㰸反。"
                },
                {
                    "paragraph": "君子曰：禮樂不可斯湏去身。",
                    "zhushu": "斯湏，猶湏臾也。重言，見𥙊義。樂記十九篇。"
                },
                {
                    "paragraph": "致樂以治心，則易直子諒之心油然生矣。易直子諒之心生則樂，樂則安，安則乆，乆則天，天則神，天則不言而信，神則不怒而威，致樂以治心者也。",
                    "zhushu": "子，讀如不子之子。諒，信也。油然，物始生好羙貌。○易，以䜴反，下同。子，如字，徐將吏反，下及注同。諒，音亮，下同。油，音由。樂樂，並音洛，下不樂同。重言，見樂記。"
                },
                {
                    "paragraph": "致禮以治躬則莊敬，莊敬則嚴威。",
                    "zhushu": "躬，身也。"
                },
                {
                    "paragraph": "心中斯湏不和不樂，而鄙詐之心入之矣。外貌斯湏不莊不敬，而慢易之心入之矣。故樂也者，動於内者也；禮也者，動於外者也。樂極和，禮極順，内和而外順，則民瞻其顔色而不與争也，望其容貌而衆不生慢易焉。",
                    "zhushu": "極，至也。○争，争閫之争，重言，見樂記。不与争也作弗與争也。而衆作而民。"
                },
                {
                    "paragraph": "故德煇動乎内，而民莫不承聽；理發乎外，而衆莫不承順。",
                    "zhushu": "理，謂言行也。○煇，音輝。行，下孟反，下理行、而行皆同。重言故德煇動乎内，凡二重，見樂記篇。"
                },
                {
                    "paragraph": "故曰：致禮樂之道，而天下塞焉，舉而錯之無難矣。",
                    "zhushu": "塞，充滿也。而措本亦作錯，七故反。重言二重，見樂記。"
                },
                {
                    "paragraph": "樂也者，動於内者也；禮也者，動於外者也。故禮主其減，樂主其盈。禮減而進，以進爲文；樂盈而反，以反爲文。",
                    "zhushu": "減，猶倦也。盈，猶溢也。樂以統情，礼以理行。人之情有溢而行有倦。倦則進之，以能進者爲文。溢則使反，以能反者爲文。文，謂才美。○減，胡斬反，又古斬反，下同。○重意。樂也者，動於内者也；禮也者，動於外者也。文王丗子八：樂所以修内也，礼所以修外也。"
                },
                {
                    "paragraph": "禮減而不進則銷，樂盈而不反則放。故禮有報而樂有反。",
                    "zhushu": "報，皆當爲褒，声之誤。○銷，音消。報，依注音褒，保毛反，下音同。"
                },
                {
                    "paragraph": "禮得其報則樂，樂得其反則安。禮之報，樂之反，其義一也。",
                    "zhushu": "重言樂也者，動於内者也至其義一也，重出樂記，又郊特牲，其義一也。"
                },
                {
                    "paragraph": "曽子曰：孝有三：大孝尊親，其次弗辱，其下能養。公明儀問於曽子曰：夫子可以爲孝乎？曽子曰：是何言與？是何言與？君子之所謂孝者，先意承志，諭父母於道，參直養者也，安能爲孝乎？",
                    "zhushu": "公明儀，曽子弟子。○養，羊尚反，後皆同。与，音餘。先，悉薦反。參，徐所林反。"
                },
                {
                    "paragraph": "曽子曰：身也者，父母之遺體也。行父母之遺體，敢不敬乎？居處不莊，非孝也；事君不忠，非孝也；涖官不敬，非孝也；朋友不信，非孝也；戰陳無勇，非孝也。五者不遂，烖及於親，敢不敬乎？",
                    "zhushu": "遂，猶成也。○莅，音利，又音𩔖，本又作粒。陳，直覲反。烖，音災。於親，本亦作烖。及於身，重言，敢不敬乎？二下篇哀公問敢不敬與"
                },
                {
                    "paragraph": "？亨孰羶薌，甞而薦之，非孝也，養也。君子之所謂孝也者，國人稱願然曰：幸哉！有子如此。所謂孝也巳。",
                    "zhushu": "然，猶而也。○亨，普彭反。薦，將見反。"
                },
                {
                    "paragraph": "衆之本教曰孝，其行曰養。養可能也，敬爲難；敬可能也，安爲難；安可能也，卒爲難。父母旣没，慎行其身，不遺父母惡名，可謂能終矣。仁者，仁此者也；禮者，履此者也；義者，冝此者也；信者，信此者也；強者，強此者也。樂自順此生，刑自反此作。曽子曰：夫孝，置之而塞乎天地，溥之而橫乎四海，施諸後丗而無朝夕，推而放諸東海而凖，推而放諸西海而凖，推而放諸南海而凖，推而放諸北海而凖。",
                    "zhushu": "無朝夕，言常行無輟時也。放，猶至也。準，猶平也。○遺，如字，又于季反。樂，音岳，皇五孝反。溥，本亦作敷，同芳于反。放，甫往反，下同，至也。凖，諸尹反，平也。輟，張劣反，重意。敬爲難，雜記：下敬爲上。"
                },
                {
                    "paragraph": "詩云：自西自東，自南自北，無思不服；此之謂也。曽子曰：樹木以時伐焉，禽獸以時殺焉。夫子曰：斷一樹，殺一獸，不以其時，非孝也。",
                    "zhushu": "夫子，孔子也。曽子述其言以云。○断，丁管反，重言，此之謂也。九。礼器大傳䘮服四，制各一。樂記二，經解三。"
                },
                {
                    "paragraph": "孝有三：小孝用力，中孝用勞，大孝不匱。",
                    "zhushu": "勞，猶功也。○匱，其媿反，下同。"
                },
                {
                    "paragraph": "思慈愛忘勞，可謂用力矣；尊仁安義，可謂用勞矣；愽施備物，可謂不匱矣。",
                    "zhushu": "思慈愛，忘勞。思父母之慈愛巳而自忘巳之勞苦。○施，始䜴反。"
                },
                {
                    "paragraph": "互註：",
                    "zhushu": "詩：孝子不匱，永鍚爾𩔖。"
                },
                {
                    "paragraph": "父母愛之，嘉而弗忘；父母惡之，懼而無怨；",
                    "zhushu": "無怨，無怨於父母之心。○惡，烏路反。重意懼而無怨。坊記：勞而不怨。"
                },
                {
                    "paragraph": "父母有過，諌而不逆；",
                    "zhushu": "順而諌之，重意内則。恱則復諌。坊記：微諫不倦。"
                },
                {
                    "paragraph": "父母旣𣳚，必求仁者之粟以祀之；此之謂禮終。",
                    "zhushu": "喻貧困猶不取惡人物以事亡親。"
                },
                {
                    "paragraph": "樂正子春下堂而傷其足，數用不出，猶有憂色，門弟子曰：夫子之足𤺟矣，數月不出，猶有憂色，何也？樂正子春曰：善如爾之問也！善如爾之問也！吾聞諸曽子，曽子聞諸夫子，曰：天之所生，地之所養，無人爲大。父母全而生之，子全而歸之，可謂孝矣。不虧其體，不辱其身，可謂全矣。",
                    "zhushu": "曽子聞諸夫子，述曽子所聞於孔子之言。○数，色主反，下同。瘳，丑留反，差也。重言天之所生，地之所養。二下篇一養作長。可謂孝矣。五下文一，坊記三。"
                },
                {
                    "paragraph": "故君子頃歩而弗敢忘孝也。今予忘孝之道，予是以有憂色也。",
                    "zhushu": "頃，當爲跬，声之誤也。予，我也。○頃，讀爲跬，缺娌反，又丘弭反。一㪯足爲跬，再㪯足爲歩。"
                },
                {
                    "paragraph": "壹舉足而不敢忘父母，壹出言而不敢忘父母。壹舉足而不敢忘父母，是故道而不徑，舟而不游，不敢以先父母之遺體行殆。壹出言而不敢忘父母，是故惡言不出於口，忿言不反於身。不辱其身，不羞其親，可謂孝矣。",
                    "zhushu": "徑、歩、邪、趍，疾也。忿言不反於身。人不能无忿怒，忿怒之言，當由其直，直則人服，不敢以忿言來也。○徑，古定反。邪，似嗟反。趍，七俱反。"
                },
                {
                    "paragraph": "昔者有虞氏貴德而尚齒，夏后氏貴爵而尚齒，殷人貴冨而尚齒，周人貴親而尚齒。",
                    "zhushu": "貴，謂燕賜有加於諸臣也。尚，謂有事尊之於其黨也。臣能丗禄曰冨。舜時多仁聖有德，後德則在小官。"
                },
                {
                    "paragraph": "虞、夏、殷、周，天下之盛王也，未有遺年者。年之貴乎天下乆矣，次乎事親也。",
                    "zhushu": "言其先老也。"
                },
                {
                    "paragraph": "是故朝廷同爵則尚齒。七十杖於朝，君問則席；八十不俟朝，君問則就之，而弟逹乎朝廷矣。",
                    "zhushu": "同爵尚齒，老者在上也。君問則席，爲之布席於堂上而与之言。凡朝位立於庭。鲁哀公問於孔子，命席。不俟朝，君揖之即退，不待朝事畢也。就之，就其家也。老而致仕，君或不許，異其礼而巳。○於朝，直遥反，後皆同。弟，音弟，下及下注同。爲，于僞反。○重意：王制内則篇。八十杖於朝。"
                },
                {
                    "paragraph": "行，肩而不併，不錯則隨。見老者則車、徒辟，斑白者不以其任，行乎道路，而弟達乎道路矣。",
                    "zhushu": "錯，鴈行也。父黨隨行，兄黨鴈行。車徒辟，乗車、歩行，皆辟老人也。班白者，髮雜色也。任，所擔持也，不以任，少者代之。○併，步頂反，徐扶頂反。辟，音避，注同。行，户剛反，下同。擔，都甘反。少，詩照反，下同。重意：不錯則隨。王制：父之齒隨行。班白者，不以其任。王制：班白者不提挈。"
                },
                {
                    "paragraph": "居郷以齒，而老窮不遺，強不犯弱，衆不暴寡，而弟逹乎州、巷矣。",
                    "zhushu": "老窮不遺，以郷人尊而長之，雖貧且无子孫，无弃忘也。一郷者五州。巷，猶閭也。○遺，如字，一本作匱，其媿反。長，丁丈反，下文皆同。重言居郷以齒至衆不暴寡四句二，下文一居郷作郷里。"
                },
                {
                    "paragraph": "古之道，五十不爲甸徒，頒禽隆諸長者，而弟逹乎獀狩矣。",
                    "zhushu": "四井爲邑，四邑爲丘，四丘爲甸。甸，六十四井也。以爲軍田出役之法。五十始衰，不從力役之事也。頒之言分也。隆，猶多也。及田者分禽，多其老者，謂竭作未五十者。春獵爲獀，冬獵爲狩。○甸，田見反。頒，音班。獀，本又作瘦，音蒐，所求反。狩，音獸。"
                },
                {
                    "paragraph": "軍旅什伍，同爵則尚齒，而弟逹乎軍旅矣。",
                    "zhushu": "什伍，士卒部曲也。少儀曰：軍尚左，卒尚右。○卒，子忽反，下同。"
                },
                {
                    "paragraph": "孝弟發諸朝廷，行乎道路，至乎州巷，放乎獀狩，脩乎軍旅，衆以義死之，而弗敢犯也。",
                    "zhushu": "死之，死此孝弟之礼。○放，方往反。"
                },
                {
                    "paragraph": "祀乎明堂，所以教諸侯之孝也。食三老五更於太學，所以教諸侯之弟也。祀先賢於西學，所以教諸侯之德也。耕藉，所以教諸侯之養也；朝覲，所以教諸侯之臣也。五者，天下之大教也。",
                    "zhushu": "祀乎明堂，宗祀文王。西斈，周小斈也。先賢，有道德，王所使教囯子者。○食，音嗣，下同。更，古衡反，下同。大斈，音㤗，下大斈、住大小皆同。重言五者，天下之大教也。二。一，見樂記十九。"
                },
                {
                    "paragraph": "食三老五更於太學，天子𥘵而割牲，執醬而饋，執爵而酳，冕而揔干，所以教諸侯之弟也。是故郷里有齒，而老窮不遺，強不犯弱，衆不暴寡，此由大學來者也。",
                    "zhushu": "割牲，制爼實也。冕而揔干，親在舞位，以樂侑食也。教諸侯之弟，次事親。○酳，音㣧，又仕覲反。重言食二老五更於大斈，至所以教諸侯之弟也。二。一，見楽記十九篇。又是故至州巷矣。二上文一。"
                },
                {
                    "paragraph": "天子設四學，當入學而大子齒。",
                    "zhushu": "四斈，謂周四郊之虞庠也。文王丗子曰：行一物而三善皆得，唯丗子而巳。其齒於斈之謂也。"
                },
                {
                    "paragraph": "天子廵守，諸侯待于竟，天子先見百年者。",
                    "zhushu": "問其囯君以百年者，所在而往見之。○守，手又反，本或作狩。竟，居領反。"
                },
                {
                    "paragraph": "八十、九十者東行，西行者弗敢過；西行，東行者弗敢過。欲言政者，君就之可也。",
                    "zhushu": "弗敢過者，謂道經之則見之。"
                },
                {
                    "paragraph": "壹命齒于郷里，再命齒于族，三命不齒。族有七十者，弗敢先。",
                    "zhushu": "此謂郷射飲酒時也。齒者，謂以年次立若坐也。三命，列囯之卿也，不復齒，席之於賔東。不敢先族之七十者，謂旣一人斈觶乃入也。雖非族亦然，承齒乎族，故言族尓。○復，扶又反，下文注將復入同。觯，之䜴反。"
                },
                {
                    "paragraph": "七十者，不有大故不入朝。若有大故而入，君必與之揖譲，而后及爵者。",
                    "zhushu": "謂致仕在家者。其入朝，君先与之爲礼，而后揖卿、大夫、士。"
                },
                {
                    "paragraph": "天子有善，譲德於天；諸侯有善，歸諸天子；卿大夫有善，薦於諸侯；士庶人有善，本諸父母，存諸長老。禄爵慶賞，成諸宗廟，所以示順也。",
                    "zhushu": "薦，進也。成諸宗廟，於宗廟命之。𥙊統有十倫，六曰見爵賞之施焉。○見，賢遍反。施，始䜴反。"
                },
                {
                    "paragraph": "昔者聖人建隂陽天地之情，立以爲易。易抱龜南面，天子卷冕北面，雖有明知之心，必進斷其志焉，示不敢專，以尊天也。善則稱人，過則稱巳，教不伐，以尊賢也。",
                    "zhushu": "立以爲易，謂作易。易，抱龜。易，官名。周礼曰大卜。大卜主三兆、三易、三夢之占。○卷，古本反。知，音智。断，丁乱反。○重言，善則称人，過則称巳。五四見坊記三十。"
                },
                {
                    "paragraph": "孝子將𥙊祀，必有齊莊之心以慮事，以具服物，以脩宫室，以治百事。",
                    "zhushu": "謂斉之前後也。"
                },
                {
                    "paragraph": "及𥙊之日，顔色必温，行必恐，如懼不及愛然。",
                    "zhushu": "如懼不及見其所爱者。○恐，曲勇反。"
                },
                {
                    "paragraph": "其奠之也，容貌必温，身必詘，如語焉而未之然。",
                    "zhushu": "奠之，謂酌尊酒莫之及酳之属也。如語焉而未之然。如有所以語親而末見荅。○以語，魚預反。"
                },
                {
                    "paragraph": "宿者皆出，其立卑静以正，如將弗見然。",
                    "zhushu": "宿者皆出，謂賔助𥙊者，事畢出去也，如將弗見然。𥙊事畢而不知親所在，思念之深，如不見出也。"
                },
                {
                    "paragraph": "及𥙊之後，陶陶遂遂，如將復入然。",
                    "zhushu": "思念旣深，如覩親將復入也。陶陶遂遂，相隨行之貌。○陶，音遥。遂，本又作燧，音遂。"
                },
                {
                    "paragraph": "是故慤善不違身，耳目不違心，思慮不違親，結諸心，形諸色，而術省之，孝子之志也。",
                    "zhushu": "術，當爲述，声之誤也。○思，息嗣反。術，義作述。"
                },
                {
                    "paragraph": "建國之神位，右社稷而左宗廟。",
                    "zhushu": "周尚左也。○重言孝子之志也。四。上文一問䘮篇一。"
                }
            ]
        },
        {
            "name": "𥙊統第二十五",
            "paragraphs": [
                {
                    "paragraph": "𥙊統第二十五",
                    "zhushu": "陸曰：鄭云：統，猶本也。以其記𥙊祀之本，故名𥙊統。",
                    "type": 1
                },
                {
                    "paragraph": "凡治人之道，莫急於禮。禮有五經，莫重於𥙊。",
                    "zhushu": "礼有五經，謂吉礼、凶礼、賔礼、軍礼、嘉礼也。莫重於𥙊，謂以吉礼爲首也。大宗伯職曰：以吉礼事邦囯之鬼神。祇。五經，吉、凶、軍、賔、嘉之五礼。○衹，祈之反。"
                },
                {
                    "paragraph": "夫𥙊者，非物自外至者也，自中岀，生於心也，心怵而奉之以禮，是故唯賢者能盡𥙊之義。",
                    "zhushu": "怵，感念親之貌也。怵，或爲□。○怵，𠡠律反。"
                },
                {
                    "paragraph": "賢者之𥙊也，必受其福，非丗所謂福也。福者，備也。備者，百順之名也。無所不順者之謂備，言內盡於巳，而外順於道也。忠臣以事其君，孝子以事其親，其本一也。",
                    "zhushu": "丗所謂福者，謂受鬼神之祐助也。賢者之所謂福者，謂受大順之顕名也。其本一者，言忠孝俱由順出也。○祐，音又。"
                },
                {
                    "paragraph": "上則順於鬼神，外則順於君長，內則以孝於親，如此之謂備。唯賢者能備，能備然後能𥙊。是故賢者之𥙊也，致其誠信，與其忠敬，奉之以物，道之以禮，安之以樂，參之以時，明薦之而巳矣，不求其爲，此孝子之心也。",
                    "zhushu": "明，猶㓗也。爲，謂福祐。爲己之報。○長，丁丈反，下所長同。道，音導。其爲，于僞反，注爲謂同，一音如字。○重意，此孝子之心也，問䘮篇此孝子之志也，重，上篇无此字。"
                },
                {
                    "paragraph": "𥙊者，所以追養繼孝也。孝者，畜也。順於道，不逆於倫，是之謂畜。",
                    "zhushu": "畜，謂順於德教。○養，羊尚反，下同。畜，許六反，下同。"
                },
                {
                    "paragraph": "是故孝子之事親也，有三道焉：生則養，没則䘮，䘮畢則𥙊。養則觀其順也，䘮則觀其哀也，𥙊則觀其敬而時也。盡此三道者，孝子之行也。",
                    "zhushu": "没，終也。○盡，徐子忍反，下同。行，下孟反。○重言孝子之行也，見曲礼上二。前篇問䘮孝子之志也。"
                },
                {
                    "paragraph": "旣內自盡，又外求助，昏禮是也。故國君取夫人之辭曰：請君之玉女，與寡人共有敝邑，事宗廟社稷。此求助之本也。",
                    "zhushu": "言玉女者，美言之也。君子於玉比德焉。○取，七住反。"
                },
                {
                    "paragraph": "夫𥙊也者，必夫婦親之，所以備外內之官也。官備則具備，",
                    "zhushu": "具，謂所供衆物。○共，音㳟，下文以共皆同。"
                },
                {
                    "paragraph": "水草之菹，陸産之醢，小物備矣。三牲之爼，八簋之實，美物備矣。昆蟲之異，草木之實，隂陽之物備矣。",
                    "zhushu": "水草之菹，芹、茆之属。陸産之醢，蚳、蝝之属。天子之𥙊八。簋，昆虫，謂温生寒死之虫也。内則可食之物有蜩、范。草木之實，蔆、芡、榛、栗之属。○芹，其斤反。茆，音卯。蚳，丈之反。蝝，恱專反。蜩，音條。蔆，本亦作菱，又音陵。芡，音儉。榛，仄巾反。"
                },
                {
                    "paragraph": "凡天之所生，地之所長，苟可薦者，莫不咸在，示盡物也。外則盡物，內則盡志，此𥙊之心也。",
                    "zhushu": "咸，皆也。○重言天之所生，地之所長。二十篇一長作養。"
                },
                {
                    "paragraph": "是故天子親耕於南郊，以共齊盛；王后蠶於北郊，以共純服；諸侯耕於東郊，亦以共齊盛；夫人蠶於北郊，以共冕服。天子諸侯非莫耕也，王后夫人非莫蠶也，身致其誠信，誠信之謂盡，盡之謂敬，敬盡然後可以事神明，此𥙊之道也。",
                    "zhushu": "純服，亦冕服也，互言之尔。純以見繒色，冕以著祭服。東郊，少陽，諸侯象也。夫人不蠶於西郊，婦人礼少変也。斉，或爲粢。○斉盛，本亦作齍，与粢同，音咨，下及注同。純，側其反，注及下純冕同。見，賢遍反。少，詩召反。○重言天子親耕於南郊。表記：天子親耕於南郊。"
                },
                {
                    "paragraph": "及時將祭，君子乃齊。齊之爲言齊也，齊不齊以致齊者也。是故君子非有大事也，非有㳟敬也，則不齊。不齊則於物無防也，耆欲無止也。及其將齊也，防其邪物，訖其耆欲，耳不聽樂。故記曰：齊者不樂。言不敢散其志也。心不苟慮，必依於道；手足不苟動，必依於禮。",
                    "zhushu": "訖，猶止也。○乃斉，側皆反，本又作斉，下不出者同，言斉也。斉不斉，並如字，下以斉之同。耆，市志反。邪，似嗟反。訖，居乙反。重意。斉者不樂。檀弓上：忌日不樂。"
                },
                {
                    "paragraph": "是故君子之齊也，專致其精明之德也。故散齊七日以定之，致齊三日以齊之。定之之謂齊，齊者，精明之至也，然後可以交於神明也。",
                    "zhushu": "定者，定其志意。"
                },
                {
                    "paragraph": "是故先期旬有一日，宫宰宿夫人，夫人亦散齊七日，致齊三日。",
                    "zhushu": "宫宰，守宫官也。宿讀爲粛，粛猶戒也，戒輕粛重也。○先，悉薦反，又如字。"
                },
                {
                    "paragraph": "君致齊於外，夫人致齊於內，然後㑹於大廟。君純冕立於阼，夫人副禕立於東房。君執圭瓉祼尸，大宗執璋瓉亞祼。及迎牲，君執紖，卿大夫從，士執芻，宗婦執盎從，夫人薦涗水，君執鸞刀羞嚌，夫人薦豆，此之謂夫婦親之。",
                    "zhushu": "大廟，始祖廟也。圭瓉、璋瓉，祼器也。以圭璋爲柄，酌欎鬯曰祼。大宗亞祼，容夫人有故攝焉。紖，所以牽牲也。周礼作絼。芻，謂藁也，殺牲時用薦之。周礼封人祭祀飾牲，共其水藁、涗、盎斉也。盎斉，涗酌也。凡尊有明水，因兼云水。尓嚌、嚌，肺、𥙊肺之属也。君以鵉刀割制之。天子諸侯之祭礼，先有祼尸之事，乃後迎牲。芻，或爲䅳。○大廟，音㤗，下大廟皆同。禕，音輝。瓉，才旦反。祼，古乱反。紖，直忍反，注同，徐，以忍反。從，才用反，下皆同。芻，𥘉俱反。盎，烏浪反，注同。從夫人，絶句，一讀以從字絶句。涗，舒銳反，徐音歳。羞斉，本亦作嚌，才細反，注同。柄，兵命反。絼，直思反。藁，苦老反，下同。共音㳟。盎斉，才細反，下盎斉同。○重言。君純冕立於阼，夫人副禕立於東房三，下文一，明堂篇一東房作房中。夫人薦豆二，下文一，明堂篇夫人薦豆籩。"
                },
                {
                    "paragraph": "及入舞，君執于戚就舞位，君爲東上，冕而揔干，率其羣臣，以樂皇尸。是故天子之𥙊也，與天下樂之。諸侯之祭也，與竟內樂之。冕而揔于，率其羣臣，以樂皇尸，此與竟內樂之之義也。",
                    "zhushu": "君爲東上。近主位也。皇，君也。言君尸者，尊之。○以樂，音洛，下同。竟音境，篇内皆同。近，附近之近。"
                },
                {
                    "paragraph": "夫祭有三重焉：獻之屬莫重於祼，聲莫重於升歌，舞莫重於武宿夜，此周道也。",
                    "zhushu": "武宿夜，武曲名也。周道，猶周之礼，献之属，莫重於祼。一本无之属二字。"
                },
                {
                    "paragraph": "凡三道者，所以假於外，而以増君子之志也。故與志進退，志輕則亦輕，志重則亦重。輕其志而求外之重也，雖聖人弗能得也。是故君子之祭也，必身自盡也，所以明重也。道之以禮，以奉三重，而薦諸皇尸，此聖人之道也。",
                    "zhushu": ""
                },
                {
                    "paragraph": "夫祭有餕，餕者，𥙊之末也，不可不知也。是故古之人有言曰：善終者如始，餕其是巳。是故古之君子曰：尸亦餕鬼神之餘也，惠術也，可以觀政矣。",
                    "zhushu": "術，猶法也。爲政尚施惠，尽美能知能惠。詩云：維此惠君，民人所瞻。○道之，音導。餕，音俊。施惠，始䜴反，下文注並同。能知，音智。○重言君子之𥙊也，二篇末一可以觀政矣，下文一樂記可以觀徳矣。"
                },
                {
                    "paragraph": "是故尸謖，君與卿四人餕，君起，大夫六人餕，臣餕君之餘也。大夫起，士八人餕，賤餕貴之餘也。士起，各執其具以出，陳于堂下，百官進，徹之，下餕上之餘也。",
                    "zhushu": "進，當爲餕，声之誤也。百官，謂有事於君𥙊者也。旣餕乃徹之而去，所謂自卑至賤。進、徹，或俱爲餕。○謖，所六反，起也。百官進，依注作餕。卑，如字，隱義音必利反。"
                },
                {
                    "paragraph": "凡餕之道，每變以衆，所以别貴賤之等，而興施惠之象也。是故以四簋黍，見其脩於廟中也。廟中者，竟內之象也。",
                    "zhushu": "鬼神之惠徧廟中，如囯君之惠徧竟内也。○别，彼列反，下同。見，賢遍反，下同。脩於，一本脩作徧，徧，音遍，下同。"
                },
                {
                    "paragraph": "𥙊者，澤之大者也。是故上有大澤，則惠必及下，顧上先下後耳，非上積重而下有凍餒之民也。是故上有大澤，則民夫人待于下流，知惠之必將至也，由餕見之矣，故曰可以觀政矣。",
                    "zhushu": "鬼神有𥙊，不獨饗之，使人餕之，恩澤之大者也。囯君有蓄積，不獨食之，亦以施惠於竟内也。○重，直龍反，下同。餒，乃罪反。夫，音扶。見，如字，舊賢遍反。畜，勑六反。"
                },
                {
                    "paragraph": "夫祭之爲物大矣，其興物備矣，順以備者也，其教之本與！",
                    "zhushu": "爲物，猶爲礼也。㒷物，謂薦百品。○與，音餘，下是与同。"
                },
                {
                    "paragraph": "是故君子之教也，外則教之以尊其君長，內則教之以孝於其親。是故明君在上，則諸臣服從；崇事宗廟社稷，則子孫順孝。盡其道，端其義，而教生焉。",
                    "zhushu": "崇，猶尊也。○長，丁丈反，下長幼皆同。"
                },
                {
                    "paragraph": "是故君子之事君也，必身行之。所不安於上，則不以使下；所惡於下，則不以事上。非諸人，行諸巳，非教之道也。",
                    "zhushu": "必身行之。言恕巳乃行之。○惡，烏路反。○重意所不安於上，則不以使下；所惡於下，則不以事上。大斈四十二篇。所惡於上，母以使下；所惡於下，母以事上。"
                },
                {
                    "paragraph": "是故君子之教也，必由其本，順之至也，祭其是與？故曰：𥙊者，教之本也巳。",
                    "zhushu": "教由孝順生也。"
                },
                {
                    "paragraph": "夫𥙊有十倫焉：見事鬼神之道焉，見君臣之義焉，見父子之倫焉，見貴賤之等焉，見親䟽之殺焉，見爵賞之施焉，見夫婦之別焉，見政事之均焉，見長㓜之序焉，見上下之際焉。此之謂十倫。",
                    "zhushu": "倫，猶義也。○見事，賢遍反，下皆同。殺，色界反，徐所例反，下同。○重言順之至也。二礼運篇未一。"
                },
                {
                    "paragraph": "鋪筵設同几，爲依神也。詔祝於室而出于祊，此交神明之道也。",
                    "zhushu": "同之言詷也。祭者以其妃配，亦不特几也。詔祝，告事於尸也。出於祊，謂索𥙊也。○鋪，普胡反，又芳夫反。延，羊然反。爲，于僞反，下注爲其皆同。祊，伯更反。詷，徒貢反。索，所伯反。○重言詔祝於室二，一見郊特牲。此郊於神明之道也，二，雜記一，又郊特牲所以交於神明之義也。"
                },
                {
                    "paragraph": "君迎牲而不迎尸，別嫌也。尸在廟門外則疑於臣，在廟中則全於君，君在廟門外，則疑於君；入廟門則全於臣，全於子。是故不出者，明君臣之義也。",
                    "zhushu": "不迎尸者，欲全其尊也。尸，神𧰼也。鬼神之尊在廟中，人君之尊出廟門則伸。○伸，音申。"
                },
                {
                    "paragraph": "夫祭之道，孫爲王父尸，所使爲尸者，於𥙊者子行也。父北面而事之，所以明子事父之道也。此父子之倫也。",
                    "zhushu": "子行猶子列也。𥙊祖則用孫列，皆取於同姓之適孫也。天子諸侯之祭，朝事延尸於户外，是以有北面事户之礼。○行，户剛反，注同，徐胡孟反。適，丁歷反，重意。孫爲王父尸。曲礼上此言孫可以爲王父尸。"
                },
                {
                    "paragraph": "尸飲五，君洗玉爵獻卿。尸飲七，以瑶爵獻大夫。尸飲九，以散爵獻士及羣有司。皆以齒，明尊卑之等也。",
                    "zhushu": "尸飲五，謂酳尸五献也。大夫、士祭，三献而献賔。○瑶，音遥。散，悉但反。差，本又作之等。酳，音㣧，又仕覲反。"
                },
                {
                    "paragraph": "夫祭有昭穆，昭穆者，所以別父子逺近長㓜親䟽之序，而無亂也。是故有事於大廟，則羣昭羣穆咸在而不失其倫，此之謂親䟽之殺也。",
                    "zhushu": "昭穆咸在，同宗父子皆來。○昭，止遥反，後放此。"
                },
                {
                    "paragraph": "古者明君爵有德而禄有功，必賜爵禄於大廟，示不敢專也。故祭之日，一獻君，降立于阼階之南，南郷，所命北面。史由君右執䇿命之，再拜稽首，受書以歸，而舎奠于其廟，此爵賞之施也。",
                    "zhushu": "一献，酳尸也。舎，當爲釋，声之誤也。非時而𥙊曰奠。○郷，許亮反。舎，依注音釋。"
                },
                {
                    "paragraph": "君卷冕立于阼，夫人副禕立于東房，夫人薦豆執校，執醴授之執鐙。尸酢夫人執柄，夫人受尸執足。夫婦相授受，不相襲處。酢必易爵，明夫婦之别也。",
                    "zhushu": "校，豆中央直者也。執醴，授醴之人，授夫人以豆，則執鐙。鐙，豆下跗也。○卷，古本反。校，户教反，又户交反，又下卯反，下同，柄也。鐙，音登，又丁鄧反。処，昌慮反。跗，芳符反。○重言，君卷冕立于阼，夫人副禕立于東房三，一見上文，一見明堂。"
                },
                {
                    "paragraph": "凡爲爼者，以骨爲主。骨有貴賤，殷人貴髀，周人貴肩。凡前貴於後，爼者，所以明祭之必有惠也。是故貴者取貴骨，賤者取賤骨。貴者不重，賤者不虚，示均也。惠均則政行，政行則事成，事成則功立，功之所以立者，不可不知也。爼者，所以明惠之必均也。善爲政者如此，故曰見政事之均焉。",
                    "zhushu": "殷人貴髀，爲其厚也。周人貴肩，爲其𩔰也。凡前貴於後，謂脊、脅、臂、臑之属。○髀，必氏反，又必履反。重，直龍反。臑，乃報反，肱骨也。"
                },
                {
                    "paragraph": "凡賜爵，昭爲一，穆爲一，昭與昭齒，穆與穆齒，凡羣有司皆以齒。此之謂長㓜有序。",
                    "zhushu": "昭穆，猶特牲、少牢饋食之礼衆兄弟也。羣有司，猶衆賔下及執事者。君賜之爵，謂若酬之。"
                },
                {
                    "paragraph": "夫𥙊有𢌿煇、胞、翟、閽者，惠下之道也。唯有德之君爲能行此，明足以見之，仁足以與之。𢌿之爲言與也，能以其餘𢌿其下者也。煇者，甲吏之賤者也；胞者，肉吏之賤者也；翟者，樂吏之賤者也；閽者，守門之賤者也。古者不使刑人守門。此四守者，吏之至賤者也。尸又至尊，以至尊旣祭之末，而不忘至賤，而以其餘𢌿之。是故明君在上，則竟內之民無凍餒者矣，此之謂上下之際。",
                    "zhushu": "明足以見之，見此卑者也。仁足以與之，與此卑者也。煇，周礼作韗，謂韗磔皮革之官也。翟，謂教羽舞者也。古者不使刑人守門，謂夏、殷時。○𢌿，必利反，下及注同，與也。煇，依注作韗，同沉万反，又音運，下同，甲吏也。胞，歩交反，下同，肉吏也。翟，音狄，樂吏也。閽，音昏，守門者也。以見，賢遍反，注皆同。此卑，如字，舊必利反，下同。磔，知宅反。○重言明足以見之，仁足以與之。二並本篇。"
                },
                {
                    "paragraph": "凡祭有四時：春祭曰礿，夏𥙊曰禘，秋祭曰嘗，冬祭曰烝。",
                    "zhushu": "謂夏、殷時礼也。○礿，羊灼反，字又作禴。夏，户嫁反，下注夏者、孟夏同，重意。夏𥙊曰禘，秋𥙊曰嘗。王制第五篇：夏曰禘，秋曰甞。郊特牲篇：春禘而秋甞。𥙊義篇：春禘秋甞。"
                },
                {
                    "paragraph": "礿、禘，陽義也；甞、烝，隂義也。禘者，陽之盛也；嘗者，隂之盛也。故曰：莫重於禘、甞。",
                    "zhushu": "夏者尊卑著，而秋万物成。"
                },
                {
                    "paragraph": "古者於禘也，發爵賜服，順陽義也；於嘗也，出田邑，發秋政，順隂義也。",
                    "zhushu": "言爵命属陽，國地属隂。"
                },
                {
                    "paragraph": "故記曰：嘗之日，發公室，示賞也。草艾則墨，未發秋政，則民弗敢草也。",
                    "zhushu": "發公室，出賞物也。草艾，謂艾取草也。秋草木成，可芟艾紿爨亨，時則始行小刑也。○艾，音刈。芟，所銜反。爨，七亂反。亨，普彭反，徐普孟反。"
                },
                {
                    "paragraph": "故曰：禘、嘗之義大矣，治國之本也，不可不知也。明其義者，君也；能其事者，臣也。不明其義，君人不全；不能其事，爲臣不全。",
                    "zhushu": "全，猶具也。"
                },
                {
                    "paragraph": "夫義者，所以濟志也，諸德之發也。是故其徳盛者其志厚，其志厚者其義章，其義章者，其祭也敬，祭敬，則竟內之子孫莫敢不敬矣。",
                    "zhushu": "済，成也。發，謂機發也。竟內之子孫，萬人爲子孫。"
                },
                {
                    "paragraph": "是故君子之𥙊也，必身親涖之，有故則使人可也。雖使人也，君不失其義者，君明其義故也。",
                    "zhushu": "涖，臨也。君不失其義者，言君雖不自親祭，𥙊礼无闕，於君德不損也。"
                },
                {
                    "paragraph": "其德薄者其志輕，疑於其義而求祭，使之必敬也，弗可得巳。祭而不敬，何以爲民父母矣。",
                    "zhushu": ""
                },
                {
                    "paragraph": "夫鼎有銘，銘者，自名也，自名以稱揚其先祖之美，而明著之後丗者也。爲先祖者，莫不有美焉，莫不有惡焉。銘之義，稱美而不稱惡，此孝子孝孫之心也，唯賢者能之。",
                    "zhushu": "銘，謂書之、刻之，以識事者也。自名，謂稱揚其先祖之德，著巳名於下。○自名，如字，徐武政反，下及注自名同。○重意。何以爲民父母矣。孔子間居：何如？斯可謂民之父母矣。"
                },
                {
                    "paragraph": "銘者，論譔其先祖之有德善、功烈、勲勞、慶賞、聲名，列於天下，而酌之祭器，自成其名焉，以祀其先祖者也。顯揚先祖，所以崇孝也。身比焉，順也；明示後丗，教也。",
                    "zhushu": "烈，業也。王功曰勲，事功曰勞。酌之𥙊器，言斟酌其美。傳著於鍾鼎也。身比焉，謂自著名於下也。順也。自著名以稱揚先祖之德，孝順之行也。教也，所以教後丗。○譔，音撰。比，毗志反，謂次比也，下及注皆同。斟，之林反。傳，音附，徐音賦，一音直專反，謂傳□。著，直略反，徐張慮反。行，下孟反。"
                },
                {
                    "paragraph": "夫銘者，壹稱而上下皆得焉耳矣。是故君子之觀於銘也，旣美其所稱，又美其所爲。",
                    "zhushu": "美其所爲，美此人爲此銘。"
                },
                {
                    "paragraph": "爲之者，明足以見之，仁足以與之，知足以利之，可謂賢矣。賢而勿伐，可謂恭矣。",
                    "zhushu": "明足以見之，見其先祖之美也。仁足以與之，與其先祖之銘也。非有仁恩，君不使與之也。知足以利之，利巳名，得比於先祖。○見，賢遍反，注同。知，音智，注同。○重言明足以見之，仁足以與之二，一見上文。"
                },
                {
                    "paragraph": "故衛孔悝之鼎銘曰：六月丁亥，公假于大廟。",
                    "zhushu": "孔悝，衛大夫也。公，衛莊公。蒯，聵也。得孔悝之立巳，依礼褒之，以靜國人，自固也。假，至也。至於大廟，謂以夏之孟夏褅𥙊。○悝，口囬反。假，加百反，注同。蒯，苦怪反。聵，五怪反。襃，保毛反。"
                },
                {
                    "paragraph": "公曰：叔舅！乃祖莊叔，左右成公，成公乃命莊叔隨難于漢陽，即宮于宗周，奔走無射。",
                    "zhushu": "公曰：叔舅者，公爲䇿書，尊呼孔悝而命之也。乃，猶女也。莊叔，悝七丗之祖，衛大夫孔逹也。隨難者，謂成公爲晉文公所伐，出奔楚，命莊叔從焉。漢，楚之川也。即宫於宗周，後反得國，坐殺弟叔武，晉人執而帰之於京師，寘之深室也。射，厭也。言莊叔常奔走，至勞苦而不厭倦也。周旣去鎬京，猶名王城爲宗周也。○左，音佐，右，音又，下啓右并注同，一讀此左、右並如字。難，乃旦反。奔，本亦作犇，射，音亦，注同。爲筴，𥘉革反。女，音汝，後皆同。從，才用反。坐，才卧反。寘，之䜴反。厭，於豔反，下同。鎬，胡老反。"
                },
                {
                    "paragraph": "啓右獻公，獻公乃命成叔纂乃祖服。",
                    "zhushu": "献公，衛侯衎，成公曽孫也。亦失囯得反。言莊叔之功流於後丗，啓右献公，使得反囯也。成叔，莊叔之孫成子烝鉏也。右，助也。纂，継也。服，事也。献公反囯，命成子継女祖莊叔之事，欲其忠如孔逹也。○纂，子管反。衎，若旦反。烝，之承反，下文注同。鉏，注居反。"
                },
                {
                    "paragraph": "乃考文叔，興舊𦒿欲，作率慶士，躬恤衛國，其勤公家，夙夜不解。民咸曰休哉！",
                    "zhushu": "文叔者，成叔之曽孫文子。圉，即悝父也。作，起也。率，循也。□，善也。士之言事也。言文叔能㒷行先祖之舊德，起而循其善事。○耆欲，市志反。解，古賣反。休，許蚪反。圉，魚吕反。"
                },
                {
                    "paragraph": "公曰：叔舅！矛女銘，若纂乃考服。",
                    "zhushu": "若、乃，猶女也。公命悝：予女先祖以銘，以尊顯之。女継女父之事，欲其忠如文子也。成公、𤱶公、莊公皆失國得反，言孔氏丗有功焉，寵之也。○女，羊許反，注同。"
                },
                {
                    "paragraph": "悝拜稽首，曰：對揚以辟之，",
                    "zhushu": "對，遂也。辟，明也。言遂揚吾命，以明我先祖之德也。○辟，必亦反，又婢尺反，注同，明也。"
                },
                {
                    "paragraph": "勤大命，施于烝彛鼎。",
                    "zhushu": "施，猶著也。言我將行君之命，又刻著於烝𥙊之彛鼎。彛，尊也。周礼：大約剤，書於宗彛。○施，如字。彛，以攴反。著，張慮反，又直略反，下同。約，如字，徐於妙反。劑，子隨反。"
                },
                {
                    "paragraph": "此衛孔悝之鼎銘也。",
                    "zhushu": "言銘之𩔖衆多也，略取其一以言之。"
                },
                {
                    "paragraph": "古之君子，論譔其先祖之美，而明著之後丗者也。以比其身，以重其國家如此。",
                    "zhushu": "如莊公命孔悝之爲也。莊公、孔悝雖无令德以終其事，於礼是，行之非。"
                },
                {
                    "paragraph": "子孫之守宗廟社稷者，其先祖無美而稱之，是誣也；有善而弗知，不明也；知而弗傳，不仁也。此三者，君子之所恥也。",
                    "zhushu": ""
                },
                {
                    "paragraph": "昔者周公旦有勲勞於天下，周公旣没，成王、康王追念周公之所以勲勞者，而欲尊魯，故賜之以重𥙊。外祭則郊社是也，內𥙊則大嘗禘是也。",
                    "zhushu": "言此者，王室所銘，若周公之功。○誣，者無，不傳，直專反。不，本亦作弗。"
                },
                {
                    "paragraph": "夫大嘗禘，升歌淸廟，下而管象，朱干玉戚以舞大武，八佾以舞大夏，此天子之樂也。康周公，故以賜魯也。",
                    "zhushu": "清廟，頌文王之詩也。管、象，吹管而舞，武、象之樂也。朱于，赤盾。戚，斧也。此武、象之舞所執也。佾，猶列也。大夏，禹樂，文舞也。執羽籥，文舞之舞皆八列，互言之耳。康，猶褒大也。易晉卦曰：康侯用錫馬。○佾音逸。盾，食凖反，又音允。籥，羊灼反。○重言升歌清廟，下而管象，朱干玉戚，以舞大武二，一見明堂十四，无而字。有冕而舞大武，又仲尼燕居，升欹淸廟，下而管象。又云：下管象、武。"
                },
                {
                    "paragraph": "子孫纂之，至于今不廢，所以明周公之德，而又以重其國也。",
                    "zhushu": "不廢，不廢其此礼樂也。重，猶尊也。"
                }
            ]
        },
        {
            "name": "經解第二十六",
            "paragraphs": [
                {
                    "paragraph": "經解第二十六",
                    "zhushu": "陸曰：鄭云：經解者，以其記六藝政教得失。解音佳買反，徐胡賣反，一音蟹。",
                    "type": 1
                },
                {
                    "paragraph": "孔子曰：入其國，其教可知也。",
                    "zhushu": "觀其風俗，則知其所以教。"
                },
                {
                    "paragraph": "其爲人也，温柔敦厚，詩教也；䟽通知逺，書教也；廣愽易良，樂教也；絜静精微，易教也；恭儉莊敬，禮教也；屬辭比事，春秋教也。",
                    "zhushu": "屬，猶合也。春秋多記諸侯朝聘㑹同，有相接之辝，罪辯之事。○易良，以䜴反，下易良同。属，音燭，註及下同。比，毗志反，下同。朝聘，直遥反，篇内同。"
                },
                {
                    "paragraph": "故詩之失，愚；書之失，誣；樂之失，奢；易之失，賊；禮之失，煩；春秋之失，亂。",
                    "zhushu": "失，謂不能節其教者也。詩敦厚，近愚；書知逺，近誣；易精微，爱惡相攻，逺近相取，則不能容人，近於傷害；春秋習戰争之事，近乱，近愚。附近之近，下除逺近一字並同。惡，烏路反。争，争闘之争，下文同。"
                },
                {
                    "paragraph": "其爲人也，温柔敦厚而不愚，則深於詩者也。䟽通知逺而不誣，則深於書者也。廣博易良而不奢，則深於樂者也。絜静精微而不賊，則深於易者也。恭儉莊敬而不煩，則深於禮者也。屬辭比事而不亂，則深於春秋者也。",
                    "zhushu": "言深者，旣能以教，又防其失。"
                },
                {
                    "paragraph": "天子者，與天地參，故德配天地，兼利萬物，與日月並明，明照四海，而不遺微小。其在朝廷，則道仁聖禮義之序；燕處，則聽雅頌之音；行歩，則有環佩之聲；升車，則有鵉和之音。居處有禮，進退有度，百官得其冝，萬事得其序。詩云：淑人君子，其儀不忒。其儀不忒，正是四國，此之謂也。",
                    "zhushu": "道猶言也。環佩，佩環玉也，所以爲行節也。玉藻曰：進則揖之，退則揚之，然後玉鏘鳴也。環取其无窮止，玉則比德焉。孔子佩象環五寸，人君之環，其制未聞也。鵉、和，皆鈴也，所以爲車行節也。韓詩内傳曰：鵉在衡，和在軾，前升車則馬動，馬動則鵉鳴，鵉嗚則和應。居處，朝廷与燕也，進退，行歩与升車也。○淑，常六反。忒，吐得反。鎗，七羊反，本又作鏘。鈴，音零。軾，音式。應，應對之應。重意天子者，与天地參。中庸：至誠則可与天地參矣。孔子間居：斯可與天地參矣。重言：進退有度二，一見曲礼上。此之謂也九，下文二，禮器、大傳、𥙊義、䘮服四制各三，樂記三。"
                },
                {
                    "paragraph": "發號出令而民恱，謂之和。上下相親，謂之仁。民不求其所欲而得之，謂之信。除去天地之害，謂之義。義與信，和與仁，霸王之器也。有治民之意而無其器，則不成。",
                    "zhushu": "器，謂所操以作事者也。義、信、和、仁，皆存乎礼。○說，音恱。去，羌吕反，下而去之同。王、徐于况反。操，七刀反。"
                },
                {
                    "paragraph": "禮之於正國也，猶衡之於輕重也，繩墨之於曲直也，規矩之於方圜也。故衡誠縣，不可欺以輕重；繩墨誠陳，不可欺以曲直；規矩誠設，不可欺以方圜。君子審禮，不可誣以姦詐。",
                    "zhushu": "衡，称也。縣，謂錘也。陳設，謂弹畫也。誠，猶審也，或作成。○圜，音圎。縣，音玄，注同。称，尺證反。錘，直僞反。弹，徒丹反。畫，胡麥反。"
                },
                {
                    "paragraph": "是故隆禮由禮，謂之有方之士。不隆禮，不由禮，謂之無方之民。敬譲之道也，故以奉宗廟則敬，以入朝廷則貴賤有位，以處室家則父子親，兄弟和，以處郷里則長㓜有序。孔子曰：安上治民，莫善於禮，此之謂也。",
                    "zhushu": "隆禮，謂盛行禮也。方，猶道也。春秋傳曰：教之以義方。"
                },
                {
                    "paragraph": "故廟覲之禮，所以明君臣之義也；聘問之禮，所以使諸侯相尊敬也；䘮𥙊之禮，所以明臣子之恩也；郷飲酒之禮，所以明長㓜之序也；昬姻之禮，所以明男女之别也。夫禮，禁亂之所由生，猶坊止水之所自來也。故以舊坊爲無所用而壞之者，必有水敗；以舊禮爲無所用而去之者，必有亂患。",
                    "zhushu": "春見曰朝，小聘曰問，其篇今亡。昬姻，謂嫁取也。壻曰昬，妻曰姻。自，亦由也。○覲，其靳反。長，丁丈反，下同。姻，音因。别，彼列反。坊，音房，本又作防，下同。壞，音恠。見，賢遍反。取，七住反，本亦作娶。重言：“所以明君臣之義也，所以明長幼之序也”二句重出。射義四十六篇：所以明男女之别也。昬義篇：所以成男女之别。"
                },
                {
                    "paragraph": "故昬姻之禮廢，則夫婦之道苦，而淫辟之罪多矣；郷飲酒之禮廢，則長㓜之序失，而爭𦭶之獄繁矣；䘮𥙊之禮廢，則臣子之恩薄，而倍死忘生者衆矣；聘覲之禮廢，則君臣之位失，諸侯之行惡，而倍畔侵陵之敗矣。",
                    "zhushu": "苦，謂不至、不荅之属。○辟，匹亦反。倍，音佩，下同。行，下孟反。"
                },
                {
                    "paragraph": "故禮之教化也微，其止邪也於未形，使人日徙善逺罪而不自知也，是以先王隆之也。易曰：君子愼始，差若豪𣯛，繆以千里，此之謂也。",
                    "zhushu": "隆，謂尊盛之也。始，謂其微時也。○邪，似嗟反。逺，于萬反。差，𥘉佳反，徐𥘉冝反。豪，户刀反，依字作毫。𣯛，李其反，徐音來，本又作𨤲。繆，音謬。"
                }
            ]
        },
        {
            "name": "哀公問第二十七",
            "paragraphs": [
                {
                    "paragraph": "哀公問第二十七",
                    "zhushu": "陸曰：魯哀公也。鄭云：善其問礼，著謚以𩔰之。",
                    "type": 1
                },
                {
                    "paragraph": "哀公問於孔子曰：大禮何如？君子之言禮，何其尊也？孔子曰：丘也小人，不足以知禮。",
                    "zhushu": "謙，不荅也。"
                },
                {
                    "paragraph": "君曰：否，吾子言之也。孔子曰：丘聞之，民之所由生，禮爲大。非禮無以節事天地之神也，非禮無以辨君臣、上下、長㓜之位也，非禮無以别男女、父子、兄弟之親，昬姻、䟽數之交也。君子以此之爲尊敬然，",
                    "zhushu": "言君子以此故尊禮。○長，丁丈反。别，彼列反。数，色角反。重言：禮爲大二，下文一。"
                },
                {
                    "paragraph": "然後以其所能教百姓，不廢其㑹節。",
                    "zhushu": "君子以其所能於礼教百姓，使其不廢。此上事之期節。"
                },
                {
                    "paragraph": "有成事，然後治其雕鏤、文章、黼黻以嗣。",
                    "zhushu": "上事行於民，有成功，乃後續以治文飾，以爲尊卑之差。○雕，本亦作彫。鏤，力豆反。黼，音甫。黻，音弗。"
                },
                {
                    "paragraph": "其順之，然後言其䘮筭，備其鼎爼，設其豕腊，脩其宗廟，𡻕時以敬𥙊祀，以序宗族。即安其居，節醜其衣服，卑其宫室，車不雕幾，器不刻鏤，食不貳味，以與民同利。昔之君子之行禮者如此。",
                    "zhushu": "言，語也。筭，数也。即，就也。醜，𩔖也。幾，附𦆑之也。言君子旣尊礼，民以爲順，乃後語以䘮𥙊之礼，就安其居処，正其衣服，教之節儉，与之同利者，上下俱足也。○筭，悉乱反。備其鼎爼，本亦无此句。腊，音昔。卑，如字，又音婢。幾，音祈，注同。語以，魚據反，重言：車不雕幾，器不刻𨩐三，見少儀十七。"
                },
                {
                    "paragraph": "公曰：今之君子，胡莫之行也？孔子曰：今之君子，好實無厭，淫德不倦，荒怠敖慢，固民是盡，午其衆以伐有道，求得當欲，不以其所。昔之用民者由前，今之用民者由後，今之君子，莫爲禮也。",
                    "zhushu": "實，猶冨也。淫，放也。固，猶故也。午其衆，逆其族𩔖也。當，猶称也。所，猶道也。由前，用上所言，由後，用下所言。○好，呼報反。厭，於𧰟反。敖，五報反。午，五故反，一音如字，注同。王粛作迕。迕，違也。當，丁浪反，注同。称，尺證反。"
                },
                {
                    "paragraph": "孔子侍坐於哀公，哀公曰：敢問人道誰爲大？孔子愀然作色而對曰：君之及此言也，百姓之德也，固臣敢无辭而對。人道，政爲大。",
                    "zhushu": "愀然，変動貌也。作，猶変也。徳，猶福也。辝，譲也。○坐，才卧反。愀，七小反，舊慈紏反，又在由反，又音秋，又子了反，下同。重言：君之及此言也二，下文一。重意：中庸篇：人道敏政。"
                },
                {
                    "paragraph": "公曰：敢問何謂爲政？孔子對曰：政者，正也。君爲正，則百姓從政矣。君之所爲，百姓之所從也。君所不爲，百姓何從？",
                    "zhushu": "言君當務於政。"
                },
                {
                    "paragraph": "公曰：敢問爲政如之何？孔子對曰：夫婦别，父子親，君臣嚴，三者正，則庶物從之矣。",
                    "zhushu": "庶物，猶衆事也。○别，彼列反。"
                },
                {
                    "paragraph": "公曰：寡人雖无似也，願聞所以行三言之道。可得聞乎？",
                    "zhushu": "无似，猶言不肖。○肖，音笑。"
                },
                {
                    "paragraph": "孔子對曰：古之爲政，愛人爲大；所以治愛人，禮爲大；所以治禮，敬爲大；敬之至矣，大昏爲大，大昏至矣。大昏旣至，冕而親迎，親之也。親之也者，親之也。是故君子興敬爲親，舎敬是遺親也。弗愛不親，弗敬不正。愛與敬，其政之本與？",
                    "zhushu": "大昏，囯君取礼也。至矣，言至大也。㒷敬爲親，言相敬則親。○迎，逆敬反，下及注同。舎音捨。不親不正，一本不皆作弗。与音餘，下本与敬与並同。重言：古之爲政，爱人爲大二，下文一。敬之至矣，礼器篇：敬之至也，親之也。親之也者，親之也二，一見郊特牲。其政之本与，下文一。"
                },
                {
                    "paragraph": "公曰：寡人願有言，然冕而親迎，不巳重乎？",
                    "zhushu": "巳，猶大也。怪親迎乃服𥙊服。○大，音㤗。"
                },
                {
                    "paragraph": "孔子愀然作色而對曰：合二姓之好，以継先聖之後，以爲天地宗廟社稷之主，君何謂巳重乎？",
                    "zhushu": "先聖，周公也。○好，呼報反。重言：合二姓之好二，昏義篇：將合二姓之好，以継先聖之後，以爲宗廟社稷之主。昏義篇：上以事宗廟，下以継後丗也。"
                },
                {
                    "paragraph": "公曰：寡人固。不固，焉得聞此言也？寡人欲問，不得其辭，請少進。",
                    "zhushu": "固不固，言吾由鄙固故也。請少進，欲其爲言以曉巳。○焉，於䖍反。爲，于僞反。"
                },
                {
                    "paragraph": "孔子曰：天地不合，萬物不生。大昏，萬丗之嗣也。君何謂巳重焉？孔子遂言曰：内以治宗廟之禮，足以配天地之神明；出以治直言之禮，足以立上下之敬。物恥足以振之，囯恥足以興之。爲政先禮，禮其政之本與？",
                    "zhushu": "宗廟之礼，𥙊宗廟也。夫婦配天地，有日月之象焉。礼器曰：君在阼，夫人在房，大明生於東，月生於西，此隂陽之分，夫婦之位也。直，猶正也，正言，謂出政教也，政教有夫婦之礼焉。昏義曰：天子聽外治，后聽内聀，教順成俗，外内和順，囯家理治，此之謂盛徳。物，猶事也，事耻，臣耻也。振，猶救也，囯耻，君耻也。君臣之行，有可耻者，礼足以救之，足以興復之。○分，扶問反。治，直吏反，下同。行，下孟反，下君之行同。"
                },
                {
                    "paragraph": "孔子遂言曰：昔三代明王之政，必敬其妻子也，有道，妻也者，親之主也，敢不敬與？子也者，親之後也，敢不敬與？君子無不敬也。敬身爲大。身也者，親之枝也，敢不敬與？不能敬其身，是傷其親；傷其親，是傷其本；傷其本，枝從而亡。三者，百姓之象也。身以及身，子以及子，妃以及妃，君行此三者，則愾乎天下矣。大王之道也如此，囯家順矣。",
                    "zhushu": "愾，猶至也。大王居豳，爲狄所伐，乃曰：土地所以養人也，君子不以其所養害所養。乃去之歧。是言百姓之身猶吾身也，百姓之妻子猶吾妻子也。不忍以土地之故而害之，去之𡵨，而王迹㒷焉。○妃，芳菲反。愾，許乙反，又許氣反。大，音㤗，注同。豳，彼貧反。重言：敢不敬与二，𥙊統篇：敢不敬乎？君子无不敬也。曲礼上：母不敬。"
                },
                {
                    "paragraph": "公曰：敢問何謂敬身？孔子對曰：君子過言則民作辭，過動則民作則。君子言不過辭，動不過則，百姓不命而敬恭。如是則能敬其身。能敬其身，則能成其親矣。",
                    "zhushu": "則，法也。民者，化君者也。君之言雖過，民猶称其辝，君之行雖過，民猶以爲法。重意：君子言不過辝，動不過則。中庸：君子動而爲天下道，言而爲天下則，能敬其身，則能成其親矣。中庸：反諸身不誠，不順其親矣。"
                },
                {
                    "paragraph": "公曰：敢問何謂成親？孔子對曰：君子也者，人之成名也。百姓歸之名，謂之君子之子，是使其親爲君子也，是爲成其親之名也巳。孔子遂言曰：古之爲政，愛人爲大。不能愛人，不能有其身；不能有其身，不能安土；不能安土，不能樂天；不能樂天，不能成其身。",
                    "zhushu": "有，猶保也。不能保身者，言人將害之也。不能安土，動移失業也。不能樂天，不知巳過而怨天也。○樂天，音洛，下及注同。怨，於元反，又於願反。"
                },
                {
                    "paragraph": "公曰：敢問何謂成身？孔子對曰：不過乎物。",
                    "zhushu": "物，猶事也。"
                },
                {
                    "paragraph": "公曰：敢問君子何貴乎天道也？孔子對曰：貴其不巳。如日月東西相從而不巳也，是天道也；不閉其乆，是天道也；無爲而物成，是天道也；巳成而明，是天道也。",
                    "zhushu": "巳，猶止也。是天道也者，言人君法之，當如是也。日月相從，君臣相朝㑹也。不閉其乆，通其政敎，不可以倦。无爲而成，使民不可以煩也。巳成而明，照察有功。○朝，直遥反。炤，音照，本亦作照。重意：是天道也。中庸：天之道也。"
                },
                {
                    "paragraph": "公曰：寡人惷愚𡨋煩，子志之心也。",
                    "zhushu": "志讀爲識，識，知也。𡨋煩者，言不能明理此事，子之心所知也。欲其要言使易行。○惷，始容反，徐昌容反，又湯邦反，一音丁絳反，字林丑凶反，又日絳反，愚也。𡨋，莫亭反，徐亡定反。志，依注音識，徐音試。易，以豉反。"
                },
                {
                    "paragraph": "孔子蹴然辟席而對曰：仁人不過乎物，孝子不過乎物，是故仁人之事親也如事天，事天如事親，是故孝子成身。",
                    "zhushu": "蹴然，敬貌。物，猶事也。事親、事天，孝敬同也。孝經曰：事父孝，故事天明。㪯无過事，以孝事親，是所以成身。○蹴，子六反，又在育反。辟，音避。"
                },
                {
                    "paragraph": "公曰：寡人旣聞此言也，無如後罪何？",
                    "zhushu": "旣聞此言也者，欲勤行之也，无柰後日過於事之罪，何爲謙辝？"
                },
                {
                    "paragraph": "孔子對曰：君之及此言也，是臣之福也。",
                    "zhushu": "善哀公及此言。此言，善言也。"
                }
            ]
        },
        {
            "name": "仲尼燕居第二十八",
            "paragraphs": [
                {
                    "paragraph": "仲尼燕居第二十八",
                    "zhushu": "陸曰：鄭云：善其不倦，燕居猶使三子侍，言及於礼。著其字，言可法也。退朝而處曰燕居。",
                    "type": 1
                },
                {
                    "paragraph": "仲尼燕居，子張、子貢、言游侍，縱言至於禮。",
                    "zhushu": "言游，言偃子游也。縱言，汎說事。○燕，於見反。汎，芳劒反。"
                },
                {
                    "paragraph": "子曰：居女三人者，吾語女禮，使女以禮周流，無不徧也。",
                    "zhushu": "居女三人者，女三人且坐也。使之坐。凡与尊者言，更端則起。○女，音汝，後同，本亦作汝。語，魚據反，下及注語女皆同。徧，音遍。重言：子曰：居，吾語女。礼樂記：居，吾語女。"
                },
                {
                    "paragraph": "子貢越席而對曰：敢問何如？",
                    "zhushu": "對，應也。重言：敢問何如二，一見樂記。"
                },
                {
                    "paragraph": "子曰：敬而不中禮謂之野；恭而不中禮謂之給；勇而不中禮謂之逆。子曰：給奪慈仁。",
                    "zhushu": "奪，猶乱也。巧言足㳟之人，似慈仁，實鮮仁。特言是者，感子貢也。子貢辯，近於給。○中，丁仲反，下同。給，音急，徐渠急反，又其刼反，下同。足，將注反，又如字。鮮，仙淺反。近，附近之近。"
                },
                {
                    "paragraph": "子曰：師，爾過，而商也不及。子産猶衆人之母也，能食之，不能教也。",
                    "zhushu": "過与不及，言敏鈍不同，俱違礼也。衆人之母，言子産慈仁，多不矜莊，又与子張相反。子産甞以其乗車済冬渉者，而車梁不成，是慈仁亦違禮。○食，音嗣。敏頰，徒遜反。乗，縄證反，又如字。"
                },
                {
                    "paragraph": "子貢越席而對曰：敢問將何以爲此中者也？子曰：禮乎禮！夫禮，所以制中也。",
                    "zhushu": "禮乎禮，唯有禮也。"
                },
                {
                    "paragraph": "子貢退，言游進曰：敢問禮也者，領惡而全好者與？子曰：然。",
                    "zhushu": "領，猶治也。好，善也。○與，音餘，下無相與同。"
                },
                {
                    "paragraph": "然則何如？子曰：郊社之義，所以仁鬼神也；嘗禘之禮，所以仁昭穆也；饋奠之禮，所以仁死䘮也；射郷之禮，所以仁郷黨也；食饗之禮，所以仁賔客也。",
                    "zhushu": "仁，猶存也。凡存此者，所以全善之道也。郊社、嘗禘、饋奠，存死之善者也。射郷、食饗，存生之善者也。郊有后稷，社有句龍。○昭穆，上遥反。穆，亦作繆，音同。食饗，音嗣，注同。句，古侯反。重意：郊社之義，所以仁鬼神也。中庸三十一篇：郊社之礼，所以事上帝也。甞禘之禮，所以仁昭穆也。中庸：宗廟之禮，所以事昭穆也。"
                },
                {
                    "paragraph": "子曰：明乎郊社之義，嘗禘之禮，治國其如指諸掌而巳乎！是故以之居處有禮，故長㓜辨也；以之閨門之内有禮，故三族和也；以之朝廷有禮，故官爵序也；以之田獵有禮，故戎事閑也；以之軍旅有禮，故武功成也。是故宫室得其度量，鼎得其象，味得其時，樂得其節，車得其式，鬼神得其饗，䘮紀得其哀，辨說得其黨，官得其體，政事得其施。加於身而錯於前，凡衆之動得其冝。",
                    "zhushu": "治囯指諸掌，言易知也。郊社嘗禘，尊卑之事，有治囯之象焉。辨，别也。三族，父、子、孫也。凡言得者，得法於礼也。量，豆、區、斗、斛也。味，酸苦之属也。四時有所多，及獻所冝也。式，謂載也，所載有尊卑。辨礼之說，謂礼樂之官教斈者。黨，𩔖也。躰，尊卑異而合同。○長，丁丈反，後皆同。量，音諒，注及下同。錯，七故反，本又作措，後同。易，以䜴反。别，彼列反，下其别同。區，烏侯反。重意：明乎郊社之義，甞禘之礼，治囯其如指諸掌而已乎？中庸：明乎郊社之礼，禘甞之義，治囯其如示諸掌乎？"
                },
                {
                    "paragraph": "子曰：禮者何也？即事之治也。君子有其事，必有其治。治國而無禮，譬猶瞽之無相與，倀倀乎其何之？譬如終夜有求於幽室之中，非燭何見？若無禮，則手足無所錯，耳目無所加，進退揖譲無所制。是故以之居處，長㓜失其别，閨門三族失其和，朝廷官爵失其序，田獵戎事失其䇿，軍旅武功失其制，宫室失其度量，鼎失其象，味失其時，樂失其節，車失其式，鬼神失其饗，䘮紀失其哀，辨說失其黨，官失其體，政事失其施。加於身而錯於前，凡衆之動失其冝。如此，則無以祖洽於衆也。",
                    "zhushu": "凡言失者，无禮故也。䇿，謀也。祖，始也。洽，合也。言失禮無以爲衆倡始，无以合和衆。○治，直吏反，下其治、治國並同。瞽，音古。相，息亮反。倀，勑良反，无見貌。䇿，𥘉革反。爲衆，于僞反，又如字。倡，尺亮反。"
                },
                {
                    "paragraph": "子曰：慎聽之，女三人者，吾語女禮猶有九焉，大饗有四焉。苟知此矣，雖在𤱶畒之中，事之聖人巳。兩君相見，揖譲而入門，入門而縣興。揖譲而升堂，升堂而樂闋，下管象武，夏籥序興。陳其薦爼，序其禮樂，備其百官，如此而后君子知仁焉。行中規，還中矩，和鵉中采齊，客出以雍，徹以振羽。是故君子無物而不在禮矣。入門而金作，示情也；升歌清廟，示德也；下而管象，示事也。是故古之君子，不必親相與言也，以禮樂相示而巳。",
                    "zhushu": "猶有九焉，吾所欲語女餘有九也。但大饗有四，大饗，謂饗諸侯來朝者也。四者，謂金再作，升歌清廟，下管象也。事之，謂立置於位也。聖人巳者，是聖人也。縣㒷，金作也。金再作者，獻主君又作也。下，謂堂下也。象武，武舞也。夏籥，文舞也。序，更也。堂下吹管，舞文武之樂更起也。知仁焉，知礼樂所存也。采斉、雍、振羽，皆樂章也。振羽，振鷺及雍。金作，示情也。賔主人各以情相示也。金性内明，象人情也。示，徳也，相示以德也。清廟，頌文王之徳，示事也，相示以事也。武，象武王之大事也。○畎，古犬反。縣，音玄，注同。闋，苦穴反。籥，音藥。中，丁仲反，下同。還，音旋。齊，本又作薺，在細、在私二反。注同。更，音庚，下同。鷺，音路。重意：行中規，旋中矩。玉藻十二篇：周旋中規，折旋中矩。"
                },
                {
                    "paragraph": "子曰：禮也者，理也；樂也者，節也。君子無理不動，無節不作。不能詩，於禮繆；不能樂，於禮素；薄於德，於禮虚。",
                    "zhushu": "繆，誤也。素，猶質也。歌詩所以通禮意也，作樂所以同成禮文也，崇德，所以實禮行也。王制曰：樂正崇四術，立四教，順先王詩、書、禮、樂以造士。春秋教以禮、樂，冬夏教以詩、書。王大子、王子、羣后之大子，卿大夫元士之適子、囯之俊選，皆造焉，則古之人皆知諸侯之礼樂。○繆，音謬，注同。行，下孟反，又如字。夏，户嫁反。大子，音㤗，下大子、下文大乎同。適，丁歷反。選，宣面反。造，才早反，徐又七到反。"
                },
                {
                    "paragraph": "子曰：制度在禮，文爲在禮，行之其在人乎？",
                    "zhushu": "文爲，文章所爲。"
                },
                {
                    "paragraph": "子貢越席而對曰：敢問夔其窮與？",
                    "zhushu": "見其不逹於禮。○夔，求龜反。與，音餘。"
                },
                {
                    "paragraph": "子曰：古之人與？古之人也。逹於禮而不逹於樂，謂之素；逹於樂而不逹於禮，謂之偏。夫䕫逹於樂而不逹於禮，是以傳於此名也，古之人也。",
                    "zhushu": "素與徧，俱不備耳。䕫逹於樂，傳丗名。此賢人也，非不能，非所謂窮。○傳，丈專反，注同。"
                },
                {
                    "paragraph": "子張問政，子曰：師乎！前，吾語女乎？君子明於禮樂，舉而錯之而巳。",
                    "zhushu": "言禮樂足以爲政也。錯，猶施行也。子曰師乎絶句。"
                },
                {
                    "paragraph": "子張復問，子曰：師，爾以爲必鋪几筵，升降、酌獻酬酢，然後謂之禮乎？爾以爲必行綴兆，興羽籥，作鍾鼓，然後謂之樂乎？言而履之，禮也；行而樂之，樂也。君子力此二者，以南面而立，夫是以天下太平也，諸侯朝，萬物服體，而百官莫敢不承事矣。禮之所興，衆之所治也，禮之所廢，衆之所亂也。目巧之室，則有奥阼，席則有上下，車則有左右，行則有隨，立則有序，古之義也。室而無奥阼，則亂於堂室也；席而無上下，則亂於席上也；車而無左右，則亂於車也；行而無隨，則亂於塗也；立而無序，則亂於位也。昔聖帝、明王、諸侯，辨貴賤、長㓜、逺近、男女、外内，莫敢相踰越，皆由此塗出也。",
                    "zhushu": "服躰，躰服也。謂萬物之符長皆來爲瑞應也。衆之所治，衆之所以治也。衆之所乱，衆之所以乱也。目巧，謂但用巧目善意作室，不由法度，猶有奥阼賔主之處也。自目巧以下，古今常事，不可廢改也。○復，扶又反。鋪，普胡反，徐音孚。楽之，音洛，又音岳。治，直吏反，注同。奥，字又作奥，烏報反。阼，才故反。符長，丁丈反，隱義云：符謂甘露醴泉之屬。長謂麟鳯五靈之屬。應，應對之應，徐於甑反。處，昌慮反。重意：南面而立，夫是以而天下太平也。礼器十篇：垩人南面而立，而天下大治。大傳十六篇：垩人南面而治天下。"
                },
                {
                    "paragraph": "三子者旣得聞此言也於夫子，昭然若發矇矣。",
                    "zhushu": "乃曉礼楽不可廢改之意也。○昭，章遥反，徐之紹反，明也。矇，音蒙。矣，本亦无矣字。"
                }
            ]
        },
        {
            "name": "孔子間居第二十九",
            "paragraphs": [
                {
                    "paragraph": "孔子間居第二十九",
                    "zhushu": "陸曰：間，音閑。鄭云：名孔子間居者，善其倦而不衰，使一子侍，爲之說詩。著其氏，言可法也。退燕避人曰間居。",
                    "type": 1
                },
                {
                    "paragraph": "孔子間居，子夏侍，子夏曰：敢問詩云：“凱弟君子，民之父母”，何如斯可謂民之父母矣？",
                    "zhushu": "凱弟，楽易也。○凱，本又作愷，又作豈，丘在反，住同。弟，本作悌，徒禮反，注同。樂，音洛。易，以䜴反，重意：大斈四十二篇：此之謂民之父母。"
                },
                {
                    "paragraph": "孔子曰：夫民之父母乎，必逹於禮樂之原，以致五至而行三無，以橫於天下，四方有敗，必先知之，此之謂民之父母矣。",
                    "zhushu": "原，猶本也。横，充也。敗，謂禍烖也。○烖，音災。重言：必先知之三，中庸三十一篇一。互註：書泰誓：元后作民父母。供範：天子作民父母，以爲天下王。"
                },
                {
                    "paragraph": "子夏曰：民之父母，旣得而聞之矣，敢問何謂五至？孔子曰：志之所至，詩亦至焉；詩之所至，禮亦至焉。禮之所至，樂亦至焉；樂之所至，哀亦至焉，哀樂相生，是故正明目而視之，不可得而見也；傾耳而聽之，不可得而聞也。志氣塞乎天地，此之謂五至。",
                    "zhushu": "凡言至者，至於民也。志，謂恩意也。言君恩意至於民，則其詩亦至也。詩，謂好𢙣之情也。自此以下，皆謂民之父母者，善推其所有以与民共之。人耳不能聞，目不能見，行之在胷心也。塞，滿也。○哀樂，音洛，舊音岳。頃耳，音傾。好𢙣，並如字，一音上呼報反，下烏路反。"
                },
                {
                    "paragraph": "子夏曰：五至旣得而聞之矣，敢問何謂三無？孔子曰：無聲之樂，無體之禮，無服之䘮，此之謂三無。子夏曰：三無旣得略而聞之矣，敢問何詩近之？",
                    "zhushu": "於意未察，求其𩔖於詩。詩長人情。○近，附近之近。長，丁丈反。"
                },
                {
                    "paragraph": "孔子曰：夙夜其命宥密，",
                    "zhushu": "互註：詩：昊天云云。"
                },
                {
                    "paragraph": "無聲之樂也。威儀逮逮，不可選也，無體之禮也。",
                    "zhushu": "互註：詩邶柏舟：威儀逮逮，不可選也。"
                },
                {
                    "paragraph": "凡民有䘮，匍匐救之，無服之䘮也。",
                    "zhushu": "詩讀其爲基，声之誤也。基，謀也。密，静也。言君夙夜謀爲政教以安民，則民樂之，此非有鍾鼓之声也。逮逮，安和之貌也。言君之威儀安和逮逮然，則民傚之，此非有升降揖譲之礼也。救之，賙恤之，言君於民有䘮，有以賙恤之，則民傚之，此非有衰絰之服。○其命，依注音基。宥，音又。逮，大計反，注同。選，宣面反。匍，音扶，又音蒲。匐，音服，又蒲北反。傚，胡孝反。賙，音周。衰，七雷反。絰，大結反。重言：二，檀弓上一，匍作扶。又問䘮篇：匍匐而哭之。"
                },
                {
                    "paragraph": "子夏曰：言則大矣，美矣，盛矣，言盡於此而巳乎？孔子曰：何爲其然也？君子之服之也，猶有五起焉。",
                    "zhushu": "言尽於此乎，意以爲說未盡也。服，猶習也。君子習讀此詩，起此之義，其說有五也。"
                },
                {
                    "paragraph": "子夏曰：何如？孔子曰：無聲之樂，氣志不違；無體之禮，威儀遲遲；無服之䘮，内恕孔悲。無聲之樂，氣志旣得；無體之禮，威儀翼翼；無服之䘮，施及四國。無聲之樂，氣志旣從；無體之禮，上下和同；無服之䘮，以畜萬邦。",
                    "zhushu": "互註：詩節南山：式訛爾心，以畜万邦。"
                },
                {
                    "paragraph": "無聲之樂，日聞四方；無體之禮，日就月將。",
                    "zhushu": "互註：詩敬之：日就月將，斈有緝熈于光明。"
                },
                {
                    "paragraph": "無服之䘮，純德孔明。無聲之樂，氣志旣起；無體之禮，施及四海；無服之䘮，施于孫子。",
                    "zhushu": "不違者，民不違君之氣志也。孔，甚也。施，易也。從，順也。畜，孝也，使万邦之民競爲孝也。就，成也。將，大也。使民之效礼，日有所成，至月則大矣。起，猶行也。○施及，以䜴反，下同。畜，許六反。聞，音問，下令聞并注同。施，易也，並以䜴反。互註：詩皇矣：旣受帝祉，施于孫子。"
                },
                {
                    "paragraph": "子夏曰：三王之德，參於天地，敢問何如斯可謂參天地矣？孔子曰：奉三無私，以勞天下。",
                    "zhushu": "三王，謂禹、湯、文王也。參天地者，其德与天地爲三也。勞，勞來。○勞，力報反，注及下同。來，力代反。"
                },
                {
                    "paragraph": "子夏曰：敢問何謂三無私？孔子曰：天無私覆，地無私載，日月無私照。奉斯三者以勞天下，此之謂三無私。其在詩曰：帝命不違，至于湯齊。湯降不遲，聖敬日齊。昭假遲遲，上帝是祗。帝命式于九圍，是湯之德也。",
                    "zhushu": "帝，天帝也。詩讀湯齊爲湯躋。躋，升也。降，下也。齊，莊也。昭，明也。假，至也。祗，敬也。式，用也。九圍，九州之界也。此詩云：殷之先君，其爲政不違天之命。至於湯升爲君，又下天之政教甚疾，其聖敬日莊嚴，其明道至於民，遲遲然安和。天是用敬之命之。用事於九州，謂使王也。是湯之德者，是湯奉天無私之德也。○炤，音照，本亦作照。湯齊，依注音躋，亦作躋，子𠔃反，詩如字。日，人實反。斉，側皆反，注斉莊同。詩作躋，子弓反。假，音格，注同。遲，直私反。祗，諸夷反。使王，于况反，下王天下、王功皆同。"
                },
                {
                    "paragraph": "天有四時，春、秋、冬、夏，風、雨、霜、露，無非教也。地載神氣，神氣風霆，風霆流形，庶物露生，無非教也。",
                    "zhushu": "言天之施化収殺，地之載生萬物，此非有所私也，无非教者，皆人君所當奉行以爲政教。○神氣風霆，音廷，絶句。風霆流形，絶句。"
                },
                {
                    "paragraph": "清明在躬，氣志如神。𦒿欲將至，有開必先。天降時雨，山川出雲。其在詩曰：嵩髙惟嶽，峻極于天。惟嶽降神，生甫及申。惟申及甫，惟周之翰。四國于蕃，四方于宣，此文武之德也，",
                    "zhushu": "清明在躬，氣志如神，謂聖人也。𦒿欲將至，謂其王天下之期將至也。神有以開之，必先爲之生賢知之輔佐，若天將降時雨，山川爲之先出雲矣。峻，髙大也。翰，幹也。言周道將㒷，五嶽爲之生賢輔佐，仲山甫及申伯爲周之幹臣，天下之蕃衛，宣德於四方，以成其王功，此文武之德也。是文王、武王奉天地無私之德也。此宣王詩也。文、武之時，其德如此，而詩無以言之，取𩔖以明之。○𦒿欲，市志反，注同。嵩，息忠反。嶽，音岳。峻，私俊反。翰，胡旦反，徐音寒。蕃，方𡊮反。爲之，于僞反，下川爲、嶽爲皆同。賢知，音智。重言：峻極于天二，中庸一。"
                },
                {
                    "paragraph": "三代之王也，必先其令聞。詩云：明明天子，令聞不巳，三代之德也。",
                    "zhushu": "令，善也。言以名德善聞，天乃命之王也。不巳，不倦止也。"
                },
                {
                    "paragraph": "弛其文德，恊此四國，大王之德也。",
                    "zhushu": "弛，施也。協，和也。大王，文王之祖，周道將㒷，始有令聞。○弛，徐式氏反，一音式支反，注同，皇作弛。大音㤗，注同。弛施，如字，皇本作施，布也。"
                },
                {
                    "paragraph": "子夏蹶然而起，負牆而立，曰：弟子敢不承乎？",
                    "zhushu": "承，奉承不失隊也。起負牆者，所問竟，辟後來者。○蹶，居衛反，徐音厥。隊，直媿反。辟音避，重意：文王丗子八云：終則負牆。"
                }
            ]
        },
        {
            "name": "坊記第三十",
            "paragraphs": [
                {
                    "paragraph": "坊記第三十",
                    "zhushu": "陸曰：坊，音防。徐扶訪反，經文皆同。鄭云：名坊記者，以其記六藝之義，所以坊人之失也。",
                    "type": 1
                },
                {
                    "paragraph": "子言之：君子之道，辟則坊與，坊民之所不足者也",
                    "zhushu": "。民所不足，謂仁義之道也。失道，則放辟邪侈也。○辟，匹亦反，注同，舊芳益反，徐又音譬。与，音餘。邪，似嗟反。侈，昌氏反，又尺氏反。"
                },
                {
                    "paragraph": "大爲之坊，民猶踰之。",
                    "zhushu": "言嚴其禁，尚不能止，况不禁乎？"
                },
                {
                    "paragraph": "故君子禮以坊德，刑以坊淫，命以坊欲。",
                    "zhushu": "命，謂教令。"
                },
                {
                    "paragraph": "子云：小人貧斯約，冨斯驕，約斯盗，驕斯亂。",
                    "zhushu": "約，猶窮也。○喬，音驕，本亦作驕，下同。"
                },
                {
                    "paragraph": "禮者，因人之情而爲之節文，以爲民坊者也。故聖人之制冨貴也，使民冨不足以驕，貧不至於約，貴不慊於上，故亂益亡。",
                    "zhushu": "此節文者，謂農有田里之差，士有爵命之級，慊，恨不滿之貌也。慊，或爲嫌。○慊，口簟反。級，音給。"
                },
                {
                    "paragraph": "子云：貧而好樂，冨而好禮，衆而以寕者，天下其幾矣。",
                    "zhushu": "言如此者寡也。寕，安也。大族衆家，𢘆多作乱。○好，呼報反，下同。樂，音洛，又音岳。幾，居豈反，又音譏。"
                },
                {
                    "paragraph": "詩云：民之貪亂，寕爲荼毒。",
                    "zhushu": "言民之貪爲乱者，安其荼毒之行，𢙣之也。○荼，音徒。行，下孟反。𢙣，烏路反，下猶𢙣皆同。"
                },
                {
                    "paragraph": "故制國不過千乗，都城不過百雉，家冨不過百乗。以此坊民，諸侯猶有畔者。",
                    "zhushu": "古者方十里，其中六十四井，出兵車一乗，此兵賦之法也。成囯之賦千乗。雉，度名也。髙一丈，長三丈爲雉。百雉爲長三百丈，方五百歩。子男之城方五里。百雉者，此謂大都，三囯之一。○乗，繩證反，下注同。髙，古報反。長，直亮反，下同。重言：以此坊民十四，並見本篇。互註：左隱元年𥙊仲曰：都城過百雉，囯之害也。先王之制，大都不過參囯之一，中五之一，小九之一。"
                },
                {
                    "paragraph": "子云：夫禮者，所以章疑别微，以爲民坊者也。故貴賤有等，衣服有别，朝廷有位，則民有所讓。",
                    "zhushu": "位，朝位也。○別，彼列反，下同。朝，直遥反，下皆同。"
                },
                {
                    "paragraph": "子云：天無二日，土無二王，家無二主，尊無二上，示民有君臣之别也。春秋不稱楚、越之王䘮。禮，君不稱天，大夫不稱君，恐民之惑也。",
                    "zhushu": "楚、越之君僣號称王，不称其䘮，謂不書葬也。春秋傳曰：吴、楚之君不書葬，辟其僣號也。臣者天君，称天子爲天王，称諸侯不言天公，辟王也。大夫有臣者，称之曰主，不言君，辟諸侯也。此者皆爲使民疑惑，不知孰者尊也。周礼曰：主友之讎，視從父昆弟。○僣，子念反，下同。辟，音避，下同。皆爲，于僞反。重言：天無二日，士無二王三，一見曽子問第七，一見䘮服四十九。尊無二上二，曽子問。"
                },
                {
                    "paragraph": "詩云：相彼盍旦，尚猶患之。",
                    "zhushu": "盍旦，夜鳴求旦之鳥也，求不可得也。人猶惡其欲反晝夜而乱晦明，况於臣之僣君，求不可得之𩔖，乱上下，惑衆也。○相，息亮反。盍，音渇，徐苦蓋反，注同。"
                },
                {
                    "paragraph": "子云：君不與同姓同車，與異姓同車不同服，示民不嫌也。以此坊民，民猶得同姓以弑其君。",
                    "zhushu": "同姓者，謂先王、先公子孫有継及之道者也。其非此則无嫌也。僕右𢘆朝服，君則各以時事，唯在軍同服爾。○弑音試，本又作弑。"
                },
                {
                    "paragraph": "子云：君子辭貴不辭賤，辭富不辭貧，則亂益亡。",
                    "zhushu": "亡，無也。子云，自此以下，本或作子曰。"
                },
                {
                    "paragraph": "故君子與其使食浮於人也，寕使人浮於食。",
                    "zhushu": "食謂禄也，在上曰浮，禄勝巳則近貪，巳勝禄則近廉。○近，附近之近。"
                },
                {
                    "paragraph": "子云：觴酒豆肉，讓而受惡，民猶犯齒。祍席之上，讓而坐下，民猶犯貴。朝廷之位，讓而就賤，民猶犯君。",
                    "zhushu": "犯。猶僣也。齒，年也。禮，六十以上，籩豆有加，貴秩異者。○觴音傷。祍，而審反，又而鴆反。上，時掌反。"
                },
                {
                    "paragraph": "詩云：民之無良，相怨一方。受爵不讓，至于巳斯亡。",
                    "zhushu": "良，善也。言无善之人，善遥相怨，貪爵禄，好得无譲，以至亡巳。○好，呼報反。"
                },
                {
                    "paragraph": "子云：君子貴人而賤己，先人而後己，則民作讓，故稱人之君曰君，自稱其君曰寡君。",
                    "zhushu": "寡君，猶言少德之君，言之謙。"
                },
                {
                    "paragraph": "子云：利禄先死者而後生者，則民不偝；先亡者而後存者，則民可以託。",
                    "zhushu": "言不偷於死亡，則於生存信。○偝音佩，下及注同。偷音偷，夲亦作偷。"
                },
                {
                    "paragraph": "詩云：先君之思，以畜寡人。",
                    "zhushu": "此衛夫人定姜之詩也。定姜无子，立庶子衎，是爲献公畜孝也。献公无礼於定姜，定姜作詩，言献公當思先君定公，以孝於寡人。○畜，許六反，注同，毛詩作勗。定姜之詩，此是魯詩，毛詩爲莊姜。衎，苦旦反。"
                },
                {
                    "paragraph": "以此坊民，民猶偝死而號無告。",
                    "zhushu": "死者見偝，其家之老弱號呼稱𡨚，無所告，無理也。○號，户羔反，注同。𡨚，於𡊮反。"
                },
                {
                    "paragraph": "子云：有國家者，貴人而賤禄，則民興讓；尚技而賤車，則民興藝。",
                    "zhushu": "言人君貴尚賢者能者，而不吝於班禄賜車服，則譲道興。賢者能者，人所服也。技，猶藝也。○技，其綺反，注同。吝，力刃反，又力鎮反。"
                },
                {
                    "paragraph": "故君子約言，小人先言。",
                    "zhushu": "言人尚德不尚言也。約与先互言耳。君子約則小人多矣，小人先則君子後矣。易曰：君子以多識前言往行，以畜其德。○行，下孟反。畜，勑六反。"
                },
                {
                    "paragraph": "子云：上酌民言，則下天上施。上不酌民言，則犯也；下不天上施，則亂也。",
                    "zhushu": "酌，猶取也。取衆民之言以爲政教，則得民心。得民心則恩澤所加，民受之如天矣，言其尊。○施，始䜴反，下同。重言：則乱也三，二出表記三十二。"
                },
                {
                    "paragraph": "故君子信讓以涖百姓，則民之報禮重。",
                    "zhushu": "涖，臨也。報禮重者，猶言能死其難。○涖音利，又音𩔖。難，乃旦反。"
                },
                {
                    "paragraph": "詩云：先民有言，詢于芻蕘。",
                    "zhushu": "先民，謂上古之君也。詢，謀也。芻蕘，下民之事也。言古之人君將有政教，必謀之於庶民乃施之。○詢音荀。芻，𥘉俱反。蕘，如遥反。"
                },
                {
                    "paragraph": "子云：善則稱人，過則稱己，則民不爭。善則稱人，過則稱己，則怨益亡。詩云：爾卜爾筮，履無咎言。",
                    "zhushu": "爾，汝也。履，礼也。言女郷卜筮，然後与我爲礼，則无各惡之言矣。言𢙣在巳，彼過淺。○争，争闘之争。履，如字，毛詩作躰。女，音汝，下及下文皆同。嚮，許亮反，本亦作郷。重言：善則称人，過則称巳四，一見𥙊義，三見本篇。又過則称巳七，本篇五，𥙊義二。"
                },
                {
                    "paragraph": "子云：善則稱人，過則稱已，則民讓善。詩云：考卜惟王，度是鎬京。惟龜正之，武王成之。",
                    "zhushu": "度，謀也。鎬京，鎬宫也。言武王卜而謀居此鎬邑，龜則出吉兆正之，武王築成之，此臣歸美於君。○度，徒洛反，注同，毛詩作宅。鎬，胡老反。"
                },
                {
                    "paragraph": "子云：善則稱君，過則稱己，則民作忠。君陳曰：爾有嘉謀嘉猷，入告爾君于内，女乃順之于外，曰：此謀此猷，惟我君之徳。於乎，是惟良顯哉。",
                    "zhushu": "君陳，盖周公之子，伯禽弟也，名篇在尚書，今亡。嘉，善也。猷，道也。於乎，是惟良𩔰哉！美君之德。○於，音烏，下火呉反，注同。重言：則民作忠二，一見表記三十一。"
                },
                {
                    "paragraph": "子云：善則稱親，過則稱己，則民作孝。大誓曰：予克紂，非予武，惟朕文考無罪。紂克予，非朕文考有罪，惟予小子無良。",
                    "zhushu": "大誓，尚書篇名也。克，勝也。非予武，非我武功也。文考，文王也。无罪，則言有德也。无良，无功善也。此武王誓衆以我紂之辝也。今大誓无此章，則其篇散亡。○大，音泰，本亦作㤗，注同。重言：則民作孝二，下文一。"
                },
                {
                    "paragraph": "子云：君子弛其親之過，而敬其羙。",
                    "zhushu": "弛，猶弃忘也。孝子不藏識父母之過。○弛，式氏反，注同。"
                },
                {
                    "paragraph": "論語曰：三年無改於父之道，可謂孝矣",
                    "zhushu": "。不以巳善駮親之過。○駁，邦角反。重言：可謂孝矣五，下文二，𥙊義二。"
                },
                {
                    "paragraph": "髙宗云：三年其惟不言，言乃讙。",
                    "zhushu": "髙宗，殷王武丁也。名篇，在尚書。三年不言，有父小乙䘮之時也。讙，當爲歡，声之誤也。其旣言，天下皆歡喜，樂其政教也。○讙，依注音歡，火官反。樂，音洛。"
                },
                {
                    "paragraph": "子云：從命不忿，微諌不倦，勞而不怨，可謂孝矣。",
                    "zhushu": "微諌不倦者，子於父母尚和順，不用鄂鄂。論語曰：事父母幾諌。見志不從，又敬不違。内則日：父母有過，下氣怡色，柔声以諌。諌若不入，起敬起孝，說則復諌。此所謂不倦。○鄂，五各反，本又作諤。說，音恱。復，扶又反。重意：微諌不倦。内則篇：恱則復諌。𥙊義篇：諌而不逆，勞正不怨，三見𥙊義。"
                },
                {
                    "paragraph": "詩云：孝子不匱。",
                    "zhushu": "匱，乏也。孝子无乏止之時。○匱，其媿反。互注：左隱元年云云，君子曰：頴考叔，純孝也，爱其母，施及莊公。詩曰：孝子不匱，永錫尓𩔖。其是之謂乎。"
                },
                {
                    "paragraph": "子云：睦於父母之黨，可謂孝矣，",
                    "zhushu": "睦，厚也。黨，猶親也。"
                },
                {
                    "paragraph": "故君子因睦以合族。",
                    "zhushu": "合族，謂与族人燕，与族人食。"
                },
                {
                    "paragraph": "詩云：此令兄弟，綽綽有𥙿。不令兄弟，交相爲瘉。",
                    "zhushu": "令，善也。綽綽，寛容貌也。交，猶更也。瘉，病也。○綽，昌灼反。𥙿，羊樹反。瘉，羊主反。更，古衡反。"
                },
                {
                    "paragraph": "子云：於父之執，可以乗其車，不可以衣其衣，君子以廣孝也。",
                    "zhushu": "父之執，与父執志同者也。可以乗其車。車於身差逺也。謂令与巳位等。○衣，於旣反。差，𥘉賣反。"
                },
                {
                    "paragraph": "子云：小人皆能養其親，君子不敬，何以辨？",
                    "zhushu": "辨，别也。○飬，羊尚反。"
                },
                {
                    "paragraph": "子云：父子不同位，以厚敬也。",
                    "zhushu": "同位，尊卑䓁，爲其相䙝。○爲，于僞反，下專爲同。䙝，息列反，重意：曲礼：王父子不同席。"
                },
                {
                    "paragraph": "書云：厥辟不辟，忝厥祖。",
                    "zhushu": "厥，其也。辟，吾也。忝，辱也。爲君不君，与臣子相䙝，則辱先祖矣。君父之道，冝尊嚴。○厥辟不辟，並必亦反，注同。"
                },
                {
                    "paragraph": "子云：父母在，不稱老，言孝不言慈，閨門之内，戲而不歎。",
                    "zhushu": "孝上施，言慈，則嫌下流也。戯，謂𡦗子言𥬇者也。孟子曰：舜年五十而不失其𡦗子之心。歎，謂有憂戚之声也。○𡦗，而注反。"
                },
                {
                    "paragraph": "君子以此坊民，民猶有薄於孝而厚於慈。子云：長民者，朝廷敬老，則民作孝。",
                    "zhushu": "長民，謂天子、諸侯也。○長，丁丈反，注及下事長同。"
                },
                {
                    "paragraph": "子云：𥙊祀之有尸也，宗廟之有主也，示民有事也。脩宗廟，敬祀事，教民追孝也。",
                    "zhushu": "有事，有所尊事。"
                },
                {
                    "paragraph": "以此坊民，民猶忘其親。",
                    "zhushu": ""
                },
                {
                    "paragraph": "子云：敬則用𥙊器。",
                    "zhushu": "𥙊器，籩、豆、簋、鉶之属也。有敬事於賔客則用之，謂饗食也。盤盂之属，爲燕器。○簋音軌。鉶音刑。食音嗣，下文食礼同。盤，步干反。盂音于。"
                },
                {
                    "paragraph": "故君子不以菲廢禮，不以美没禮。",
                    "zhushu": "言不可以其薄不及礼而不行礼，亦不可以其美過礼而去禮。禮主敬，廢滅之是不敬。○菲，芳鬼反，薄也。去，起吕反。"
                },
                {
                    "paragraph": "故食禮，主人親饋則客𥙊，主人不親饋，則客不𥙊。故君子苟無禮，雖美不食焉。易曰：東鄰殺牛，不如西鄰之禴𥙊，寔受其福。",
                    "zhushu": "東鄰，謂紂囯中也。西鄰，謂文王囯中也。此辭在旣済。旣済，離下坎上，離爲牛，坎爲豕。西鄰禴𥙊，則用豕。与言殺牛而凶，不如殺豕受福。喻奢而慢，不如儉而敬也。春秋傳曰：黍稷非馨，明德惟馨。信矣。○饋，其位反。禴音藥。寔，時力反，易作實。与音餘。重言：主人親饋則客𥙊，主人不親饋則客不𥙊二，一見曲礼：主人親饋，則拜而食，主人不親饋，則不拜而食。"
                },
                {
                    "paragraph": "詩云：旣醉以酒，旣飽以德。",
                    "zhushu": "言君子饗燕，非專爲酒肴，亦以觀威儀，講德美。○肴，户交反。"
                },
                {
                    "paragraph": "以此示民，民猶爭利而忘義。",
                    "zhushu": ""
                },
                {
                    "paragraph": "子云：七日戒，三日齊，承一人焉以爲尸，過之者趨走，以教敬也。",
                    "zhushu": "戒，謂散斉也。承，猶事也。○斉，側皆反，注同。散，悉但反。"
                },
                {
                    "paragraph": "醴酒在室，醍酒在堂，澄酒在下，示民不淫也。",
                    "zhushu": "淫，猶貪也。澄酒，清酒也。三酒尚質不尚味。○醍，音躰。重言：醴酒在室，醍酒在堂，澄酒在下。礼運：元酒在室，醴酒在户，澄酒在下。"
                },
                {
                    "paragraph": "尸飲三，衆賔飲一，示民有上下也。",
                    "zhushu": "上下，猶尊卑也。主人、主婦、上賔献尸，乃後主人降，洗爵献賔。重言：示民有上下也二，下文一。"
                },
                {
                    "paragraph": "因其酒肉，聚其宗族，以教民睦也。",
                    "zhushu": "言𥙊有酒肉，羣昭羣穆皆至而献酬之，咸有薦爼。○昭，常遥反。"
                },
                {
                    "paragraph": "故堂上觀乎室，堂下觀乎上，",
                    "zhushu": "謂𥙊時粛敬之威儀也。"
                },
                {
                    "paragraph": "詩云：禮儀卒度，𥬇語卒獲。",
                    "zhushu": "卒，尽也。獲，得也。言在廟中者，不失其禮儀，皆歡喜得其節也。○度，如字，法度也，徐涂洛反。"
                },
                {
                    "paragraph": "子云：賔禮每進以讓，䘮禮每加以逺；浴於中霤，飯於牖下，小歛於户内，大歛於阼，殯於客位，祖於庭，葬於墓，所以示逺也。",
                    "zhushu": "逺之所以崇敬也。阼或爲堂。○𩅸，力救反。飯，扶晚反。牖音酉。重言：飯於牖下至所以示逺也二，一見檀弓上弟三，示字作即。"
                },
                {
                    "paragraph": "殷人弔於壙，周人弔於家，示民不偕也。",
                    "zhushu": "旣葬，哀而哭踊，於是弔之。○壙，苦晃反。"
                },
                {
                    "paragraph": "子云：死，民之卒事也，吾從周。",
                    "zhushu": "周於送死尤備。重言：吾從周三，一見檀弓上，一見中庸三十一。"
                },
                {
                    "paragraph": "以此坊民，諸侯猶有薨而不葬者。",
                    "zhushu": ""
                },
                {
                    "paragraph": "子云：升自客階，受弔於賔位，教民追孝也。",
                    "zhushu": "謂反哭時也。旣葬矣，猶不由阼階，不忍即父位也。"
                },
                {
                    "paragraph": "未没䘮，不稱君，示民不爭也。故魯春秋記晉䘮曰：殺其君之子奚齊及其君卓，",
                    "zhushu": "没，終也。春秋傳曰：諸侯於其封内三年称子，至其臣子，踰年則謂之君矣。奚斉与卓子，皆献公之子也。献公卒，其年奚齊殺，明年而卓子殺矣。○争，争閫之争，下民争同。殺，音弑，注及下同，一音如字。卓，勑角反，注同。"
                },
                {
                    "paragraph": "以此坊民，子猶有弑其父者。",
                    "zhushu": "弑父，不子之甚。"
                },
                {
                    "paragraph": "子云：孝以事君，弟以事長，示民不貳也。故君子有君不謀仕，唯卜之日稱二君。",
                    "zhushu": "不貳，不自貳於尊者也。自貳，謂若鄭叔段者也。君子有君，謂君之子父在者也。不謀仕，嫌遲爲政也。卜之日，謂君有故而爲之卜也。二，當爲貳，唯卜之時，辝得曰君之貳某爾。晉惠公獲於秦，命其大夫歸擇立君，曰：其卜貳圉也。○弟，音悌。鄭段，徒乱反，本亦云鄭叔段也。遲，直志反。而爲，于僞反。圉，魚吕反，晉惠公太子懷公名。"
                },
                {
                    "paragraph": "䘮父三年，䘮君三年，示民不疑也。",
                    "zhushu": "不疑於君之尊也。君無骨肉之親，不重其服，至尊不明。"
                },
                {
                    "paragraph": "父母在，不敢有其身，不敢私其財，示民有上下也。",
                    "zhushu": "身及財皆當統於父母也。有，猶專也。重意：父母在，不敢有其身，不敢私其財。曲礼上：不許友以死，不有私財。又内則篇：子婦无私貨。"
                },
                {
                    "paragraph": "故天子四海之内無客禮，莫敢爲主焉。故君適其臣，升自阼階，即位於堂，示民不敢有其室也。",
                    "zhushu": "臣亦統於君。"
                },
                {
                    "paragraph": "父母在，饋獻不及車馬，示民不敢專也。",
                    "zhushu": "車馬，家物之重者。○饋，本又作餽，音同。"
                },
                {
                    "paragraph": "以此坊民，民猶忘其親而貳其君。",
                    "zhushu": ""
                },
                {
                    "paragraph": "子云：禮之先幣帛也，欲民之先事而後禄也。",
                    "zhushu": "此礼謂所執之摯以見者也。旣相見，乃奉幣帛以修好也。或云：禮之先辝而後幣帛。○贄，音至。見，賢遍反。好，呼報反。"
                },
                {
                    "paragraph": "先財而後禮，則民利；",
                    "zhushu": "財，幣帛也。利，猶貪也。重意：郷飲酒四十四：先禮而後財，財則民作敬。聘義四十八：輕財重禮，則民作譲矣。"
                },
                {
                    "paragraph": "無辭而行情，則民爭。",
                    "zhushu": "辝，辝譲也。情，主利欲也。"
                },
                {
                    "paragraph": "故君子於有饋者，弗能見，則不視其饋。",
                    "zhushu": "饋，遺也。不能見，謂有疾也。不視，猶不内也。○遺，于季反，下遺民同。内，音納，又如字。"
                },
                {
                    "paragraph": "易曰：不耕穫，不菑畬，凶。",
                    "zhushu": "言必先種之乃得穫，若先菑乃得畬也，安有无事而取利者乎？田一歳曰菑，二𡻕曰畬，三𡻕曰新田。○獲，户郭反。菑，側其反。畬，音餘。"
                },
                {
                    "paragraph": "以此坊民，民猶貴禄而賤行。",
                    "zhushu": "行，猶事也。言務得其禄，不務其事。○行，下孟反，注同。"
                },
                {
                    "paragraph": "子云：君子不盡利以遺民。",
                    "zhushu": "不与民争利也。"
                },
                {
                    "paragraph": "詩云：彼有遺秉，此有不歛穧，伊寡婦之利。",
                    "zhushu": "言穫者之遺餘，捃拾所以爲利。○穧，子賜反，又才計反。捃，君運反。拾，音十。"
                },
                {
                    "paragraph": "故君子仕則不稼，田則不漁，食則不力珍，大夫不坐羊，士不坐犬。",
                    "zhushu": "食時，謂食四時之膳也。力，猶務也。天子諸侯有秩膳。古者殺牲，食其肉，坐其皮，不坐犬羊，是不無故殺之。"
                },
                {
                    "paragraph": "詩云：采葑采菲，無以下體。德音莫違，及爾同死。",
                    "zhushu": "葑，蔓菁也。陳、宋之間謂之葑。菲，䔰𩔖也。下躰，謂其根也。采葑菲之菜者，采其葉而可食，无以其根美則并取之，苦則弃之。并取之，是盡利也。此詩故親今䟽者，言人之交，當如采葑采菲，取其善而巳。君子不求備於一人，能如此，則德美之音不離令名，我願與女同死矣。論語曰：故舊無大故，則不弃也。○葑，芳容反。菲，芳尾反。蔓，音万，徐音蛮。菁，音精，又子丁反。葍，音冨，又音福。并，必政反，又如字，下同。離，力智反。女，音汝。"
                },
                {
                    "paragraph": "以此坊民，民猶忘義而爭利，以亡其身。",
                    "zhushu": ""
                },
                {
                    "paragraph": "子云：夫禮，坊民所淫，章民之别，使民無嫌，以爲民紀者也，",
                    "zhushu": "淫，猶貪也。章，明也。嫌，嫌疑也。"
                },
                {
                    "paragraph": "故男女無媒不交，無幣不相見，恐男女之無别也，",
                    "zhushu": "重男女之㑹，所以逺别之於禽獸也。有幣者必有媒，有媒者不必有幣。仲春之月，㑹男女之時，不必待幣。○媒音梅，注同，重意：男女无媒不交，无幣不相見。曲礼上：男女非有行媒，不相知名；非受幣，不交不親。"
                },
                {
                    "paragraph": "以此坊民，民猶有自獻其身。",
                    "zhushu": "獻，猶進也。"
                },
                {
                    "paragraph": "詩云：伐柯如之何？匪斧不克。取妻如之何？匪媒不得。蓺麻如之何？橫從其畒。取妻如之何？必告父母。",
                    "zhushu": "伐柯，伐木以爲柯也。克，能也。蓺，猶樹也。横從，横行治其田也。言取妻之法必有媒，如伐柯之必湏斧也。取妻之道，必告父母，如樹麻，當先易治其田。○柯，古何反，斧柄。取，七樹反，後皆同。從，子容反，注同。橫行治其田，本亦作遊行治其田。易，以䜴反。"
                },
                {
                    "paragraph": "子云：取妻不取同姓，以厚别也。",
                    "zhushu": "厚，猶逺也。○不取，如字，又七樹反。○重言：見曲禮。"
                },
                {
                    "paragraph": "故買妾不知其姓，則卜之。",
                    "zhushu": "妾言買者，以其賤，同之於衆物也。士庶之妾𢘆多凡庸，有不知其姓者。重言：見曲禮。"
                },
                {
                    "paragraph": "以此坊民，魯春秋猶去夫人之姓曰呉，其死曰孟子卒。",
                    "zhushu": "吴，大伯之後，魯同姓也，昭公取焉。去姫曰呉而巳。至其死，亦畧云孟子卒，不書夫人某氏薨，孟子盖其且字。○去，起吕反，注同。大，音㤗。"
                },
                {
                    "paragraph": "子云：禮，非𥙊，男女不交爵。",
                    "zhushu": "交爵，謂相献酢。"
                },
                {
                    "paragraph": "以此坊民，陽侯猶殺繆侯而竊其夫人，",
                    "zhushu": "同姓也。以貪夫人之色，至殺君而立，其囯未聞。○殺，音試，注同，一音如字。繆，音穆。"
                },
                {
                    "paragraph": "故大饗廢夫人之禮。",
                    "zhushu": "大饗，饗諸侯來朝者也。夫人之礼，使人攝。○朝，直遥反。"
                },
                {
                    "paragraph": "子云：寡婦之子，不有見焉，則弗友也，君子以辟逺也。",
                    "zhushu": "有見，謂暏其才藝也，同志爲友。○見，賢遍反，注及下同。辟，音避。逺，于万反，下逺色同。重言：寡婦之子，不有見焉，則弗友也二，曲禮上下二句云：非有見焉，弗与爲友。"
                },
                {
                    "paragraph": "故朋友之交，主人不在，不有大故，則不入其門。",
                    "zhushu": "大故，䘮病。"
                },
                {
                    "paragraph": "以此坊民，民猶以色厚於德。子云：好德如好色。",
                    "zhushu": "此句似不足。論語曰：未見好德如好色，疾時人厚於色之甚，而薄於德也。○好，呼報反，下及注同。"
                },
                {
                    "paragraph": "諸侯不下漁色。",
                    "zhushu": "謂不内取於囯中也。内取囯中爲下漁色。昬禮始納采，謂采擇其可者也。囯君而内取，象捕魚然，中網取之，是無所擇。○捕，蒲布反。中網，丁仲反。"
                },
                {
                    "paragraph": "故君子逺色以爲民紀。故男女授受不親，",
                    "zhushu": "不親者，不以手相與也。内則曰：非𥙊非䘮，不相授器。其相授，則女受以篚。其无篚，則皆坐奠之，而後取之。○篚，音匪。重意：曲禮上：男女不雜坐，不親受。"
                },
                {
                    "paragraph": "御婦人則進左手；",
                    "zhushu": "御者在右，前左手，則身微背之。重意：曲禮上：僕御婦人，則進左手。"
                },
                {
                    "paragraph": "姑、姊妹、女子子巳嫁而反，男子不與同席而坐；",
                    "zhushu": "女子十年而不出也。嫁及成人，可以出矣，猶不與男子共席而坐，逺别。重言：二，一見曲礼上。"
                },
                {
                    "paragraph": "寡婦不夜哭；",
                    "zhushu": "嫌思人道。"
                },
                {
                    "paragraph": "婦人疾，問之，不問其疾。",
                    "zhushu": "嫌媚，畧之也，問増損而巳。"
                },
                {
                    "paragraph": "以此坊民，民猶淫泆而亂於族。",
                    "zhushu": "乱族，犯非妃匹也。○泆，音逸，本又作佚，同。妃匹，音配，一音如字。"
                },
                {
                    "paragraph": "子云：昏禮，壻親迎，見於舅姑，舅姑承子以授壻，恐事之違也。",
                    "zhushu": "舅姑，妻之父母也。妻之父爲外舅，妻之母爲外姑。父戒女曰：夙夜无違命。母戒女曰：母違宫事。○迎，魚敬反。重意：見於舅姑，昏義賛：見於舅姑。"
                },
                {
                    "paragraph": "以此坊民，婦猶有不至者。",
                    "zhushu": "不至，不親夫以孝舅姑也。春秋成公九年：春二月，伯姫帰於宋。夏五月，季孫行父如宋致女。是時宋共公不親迎，恐其有違而致之也。○父，音甫。"
                }
            ]
        },
        {
            "name": "中庸第三十一",
            "paragraphs": [
                {
                    "paragraph": "中庸第三十一",
                    "zhushu": "陸曰：鄭云：以其記中和之爲用也。庸，用也。孔子之孫子思作之，以昭明聖祖之德也。",
                    "type": 1
                },
                {
                    "paragraph": "天命之謂性，率性之謂道，脩道之謂教。",
                    "zhushu": "天命，謂天所命生人者也，是謂性命。木神則仁，金神則義，火神則礼，水神則信，土神則知。孝經說日：性者，生之質命，人所禀受度也。率，循也。循性行之。是謂道。脩，治也。治而廣之，人放效之，是曰教。○率，所律反。知音智，下知者、大知皆同。放，方往反。效，胡教反。"
                },
                {
                    "paragraph": "道也者，不可須臾離也，可離非道也。",
                    "zhushu": "道，猶道路也。出入動作由之，離之惡乎從也。○離，力智反，下及注同。惡音烏。"
                },
                {
                    "paragraph": "是故君子戒愼乎其所不睹，恐懼乎其所不聞。",
                    "zhushu": "小人間居爲不善，无所不至也。君子則不然，雖視之无人，聽之无声，猶戒愼恐懼自脩正，是其不須臾離道。○睹，丁古反。恐，匡勇反，注同。間音閑，下同。"
                },
                {
                    "paragraph": "莫見乎隱，莫顯乎微，故君子愼其獨也。",
                    "zhushu": "愼獨者，愼其間居之所爲。小人於隱者，動作言語，自以爲不見睹，不見聞，則必肆尽其情也。若有佔聽之者，是爲𩔰見，甚於衆人之中爲之。○見，䝨遍反，注𩔰見同，一音如字。佔，勑廉反。重言：故君子謹其獨也四，一見礼噐第十篇，二見大斈四十二篇。"
                },
                {
                    "paragraph": "喜怒哀樂之未發，謂之中，發而皆中節，謂之和。中也者，天下之大本也；和也者，天下之逹道也。",
                    "zhushu": "中爲大本者，以其含喜怒哀樂，礼之所由生，政教自此岀也。○楽音洛，注同。中，丁仲反，下注爲之中同。重言中也者，天下之大本也。篇未至誠立天下之大本。"
                },
                {
                    "paragraph": "致中和，天地位焉，萬物育焉。",
                    "zhushu": "致，行之至也。位，猶正也。育，生也，長也。○長，丁丈反，重言：万物育焉二，一見楽記十九。"
                },
                {
                    "paragraph": "仲尼曰：君子中庸，小人反中庸。君子之中庸也，君子而時中；小人之中庸也，小人而無忌憚也。",
                    "zhushu": "庸，常也，用中爲常道也。反中庸者，所行非中庸，然亦自以爲中庸也。君子而時中者，其容貌君子，而又時節其中也。小人而无忌惮，其容貌小人，反以无畏難爲常行，是其反中庸也。○小人之中庸也，王肅本作小人之反中庸也。忌惮，徒旦反，忌，畏也。惮，難也。難，乃旦反。行，下孟反。"
                },
                {
                    "paragraph": "子曰：中庸其至矣乎！民鮮能乆矣！",
                    "zhushu": "鮮，罕也。言中庸爲道至美，顧人罕能乆行。○中庸其至矣乎，一本作中庸之爲德，其至矣乎。鮮，息淺反，下及注同。罕，呼但反，希，少也。"
                },
                {
                    "paragraph": "子曰：道之不行也，我知之矣，知者過之，愚者不及也。道之不明也，我知之矣，賢者過之，不肖者不及也。人莫不飲食也，鮮能知味也。",
                    "zhushu": "罕知其味，謂愚者所以不及也。過与不及，使道不行，唯礼能爲之中。○知音智，下文大知也、予知、注有知皆同。肖音𥬇，下同。重言：賢者過之，不肖者不及也。䘮服四制四十九：賢者不得過，不肖者不得不及。○鮮能知味也。大斈四十二：食而不知其味。"
                },
                {
                    "paragraph": "子曰：道其不行矣夫！",
                    "zhushu": "閔无明君教之。○夫音扶。"
                },
                {
                    "paragraph": "子曰：舜其大知也與！舜好問而好察邇言，隱惡而揚善，執其兩端，用其中於民，其斯以爲舜乎！",
                    "zhushu": "迩，近也。近言而善，易以進人，察而行之也。两端，過与不及也。用其中於民，賢与不肖皆能行之也。斯，此也。其德如此，乃號爲舜。舜之言充也。○与音餘，下強与皆同。好，呼報反，下同。易，以䜴反。"
                },
                {
                    "paragraph": "子曰：人皆曰予知，驅而納諸罟擭䧟阱之中，而莫之知辟也。人皆曰予知，擇乎中庸而不能期月守也。",
                    "zhushu": "予，我也。言凢人自謂有知，人使之入罟，不知辟也。自謂擇中庸而爲之，亦不能乆行。言其實愚又無𢘆。○罟音古，罔之愡名。擭，胡化反，尚書傳云：捕獸機檻。䧟，䧟没之䧟。阱，才性反，本或作穽，同。阱，穿地䧟獸也。說文云：穽，或爲阱字也。辟音避，注知辟、辟害皆同。期音基。"
                },
                {
                    "paragraph": "子曰：回之爲人也，擇乎中庸，得一善，則拳拳服膺而弗失之矣。",
                    "zhushu": "拳拳，奉持之貌。○拳音權，又起阮反，徐羌權反。膺，徐音應，又於陵反。奉，芳勇反。"
                },
                {
                    "paragraph": "子曰：天下國家可均也，爵禄可辭也，白刃可蹈也，中庸不可能也。",
                    "zhushu": "言中庸難爲之難。蹈，音悼，又徒報反。"
                },
                {
                    "paragraph": "子路問強。",
                    "zhushu": "強，勇者所好也。○強，其良反，下同。好，呼報反。"
                },
                {
                    "paragraph": "子曰：南方之强與？北方之強與？抑而強與？",
                    "zhushu": "言三者所以爲強者異也。抑，辭也，而之言女也，謂中囯也。○女音汝，下抑女同。"
                },
                {
                    "paragraph": "寛柔以教，不報無道，南方之強也，君子居之。",
                    "zhushu": "南方以舒緩爲强，不報凡道，謂犯而不校也。○校，交孝反，報也。"
                },
                {
                    "paragraph": "祍金革，死而不厭，北方之強也，而強者居之。",
                    "zhushu": "祍，猶席也。北方以剛猛爲强。○祍，而審反，又而鴆反。厭，於𧰟反。"
                },
                {
                    "paragraph": "故君子和而不流，強哉矯！中立而不𠋣，強哉矯！國有道，不變塞焉，強哉矯！國無道，至死不變，強哉矯！",
                    "zhushu": "此柳女之強也。流，猶移也。塞，猶實也。囯有道，丕変以趍時；囯无道，不変以辟害。有道、无道，一也。矯，強貌。塞，或爲色。○矯，居表反，下同。𠋣，依彼反，徐其蟻反。"
                },
                {
                    "paragraph": "子曰：素隱行怪，後丗有述焉，吾弗爲之矣。",
                    "zhushu": "素，讀如攻城攻其所傃之傃。傃，猶郷也。言方郷辟害，隱身而行詭譎以作後丗名也。弗爲之矣，恥之也。○傃音素。卿，本又作嚮，許亮反，下皆同。詭，乆委反，下同。譎音臾。"
                },
                {
                    "paragraph": "君子遵道而行，半塗而廢，吾弗能巳矣。",
                    "zhushu": "廢，猶罷止也。弗能巳矣。汲汲行道，不爲時人之隱行。○汲音急。隱行，下孟反。"
                },
                {
                    "paragraph": "君子依乎中庸，遯丗不見知而不悔，唯聖者能之。",
                    "zhushu": "言隱者當如此也，唯舜爲能如此。○遯，本又作遁，同徒頓反。"
                },
                {
                    "paragraph": "君子之道費而隱。",
                    "zhushu": "言可隱之節也。費，猶佹也。道不費則仕。○費，本又作拂，同扶弗反，徐音弗，注同。"
                },
                {
                    "paragraph": "夫婦之愚，可以與知焉；及其至也，雖聖人亦首所不知焉。夫婦之不肖，可以能行焉；及其至也，雖聖人亦有所不能焉。",
                    "zhushu": "與，讀爲賛者皆與之與。言匹夫匹婦愚耳。亦可以其與有所知，可以其能有所行者，以其知行之極也。聖人有不能如此。舜好察邇言，由此故與。○以與音預，注皆與之與，以其與同。好，呼報反。故与音餘。重言：其至也三，又見下文。"
                },
                {
                    "paragraph": "天地之大也，人猶有所憾。",
                    "zhushu": "憾，恨也。天地至大，無不覆載，人尚有所恨焉，况於聖人能尽備之乎？○憾，本又作感，胡暗反，注同。"
                },
                {
                    "paragraph": "故君子語大，天下莫能載焉；語小，天下莫能破焉。",
                    "zhushu": "語，猶說也。所說大事，謂先王之道也。所說小事，謂若愚不肖夫婦之知行也。聖人盡兼行。"
                },
                {
                    "paragraph": "詩云：鳶飛戾天，魚躍于淵。言其上下察也。",
                    "zhushu": "察，猶著也。言聖人之德至于天則鳶飛戾天，至於地則魚躍于淵，是其著明於天地也。○鳶，恱專反，字又作鳶。戾，力計、吕結二反。躍，羊灼反。著，張慮反，下同。"
                },
                {
                    "paragraph": "君子之道，造端乎夫婦，及其至也，察乎天地。",
                    "zhushu": "夫婦，謂匹夫匹婦之所知所行。○造，在老反。"
                },
                {
                    "paragraph": "子曰：道不逺人。人之爲道而逺人，不可以爲道。",
                    "zhushu": "言道即不逺於人，人不能行也。"
                },
                {
                    "paragraph": "詩云：伐柯伐柯，其則不逺。執柯以伐柯，睨而視之，猶以爲逺。",
                    "zhushu": "則，法也。言持柯以伐木，將以爲柯。近以柯爲尺寸之法，此法不逺人，人尚逺之，明爲道不可以逺。○柯，古何反。睨，徐音詣，睥睨也。"
                },
                {
                    "paragraph": "故君子以人治人，改而止。",
                    "zhushu": "言人有罪過，君子以人道治之，其人改而止赦之，不責以人所不能。"
                },
                {
                    "paragraph": "忠恕違道不逺，施諸已而不願，亦勿施於人。",
                    "zhushu": "違，猶去也。"
                },
                {
                    "paragraph": "君子之道四，丘未能一焉：所求乎子，以事父，未能也；所求乎臣，以事君，未能也；所求乎弟，以事兄，未能也；所求乎朋友，先施之，未能也。",
                    "zhushu": "聖人而曰我未能，明人當勉之無巳。"
                },
                {
                    "paragraph": "庸德之行，庸言之謹，有所不足，不敢不勉，有餘不敢盡；言顧行，行顧言，",
                    "zhushu": "庸，猶常也，言德常行也，言常謹也。聖人之行，實過於人，有餘不敢盡，常爲人法，從礼也。○行，行，皆下孟反，注聖人之行同，或一讀皆如字。"
                },
                {
                    "paragraph": "君子胡不慥慥爾！",
                    "zhushu": "君子，謂衆賢也。慥慥，守實，言行相應之藐。○慥，七到反。行，下孟反。應，於陵反，舊音應對之應。"
                },
                {
                    "paragraph": "君子素其位而行，不願乎其外。素富貴，行乎富貴；素貧賤，行乎貧賤；素夷狄，行乎夷狄；素患難，行乎患難。君子無入而不自得焉。",
                    "zhushu": "傃，皆讀爲素。不願乎其外，謂思不岀其位也。自得，謂所郷不失其道。○難，乃旦反，下同。"
                },
                {
                    "paragraph": "在上位，不陵下；在下位，不援上，",
                    "zhushu": "援，謂牽持之也。○援音爰，注同。"
                },
                {
                    "paragraph": "正已而不求於人，則無怨。上不怨天，下不尤人。",
                    "zhushu": "無怨，人無怨之者也。論語曰：君子求諸巳，小人求諸人。○巳音紀。怨，於願反，又於元反，下及注並同。"
                },
                {
                    "paragraph": "故君子居易以俟命，小人行險以徼幸。",
                    "zhushu": "易，猶平安也。俟命，𦗟天任命也。險。謂傾危之道。○易，以䜴反，注同。徼，古堯反。"
                },
                {
                    "paragraph": "子曰：射有似乎君子，失諸正鵠，反求諸其身。",
                    "zhushu": "反求於其身，不以怨人。畫曰正，棲皮曰鵠。○正音征，注同。鵠，古毒反，注同。正、鵠，皆鳥名也。一曰正，正也。鵠，直也。大射則張皮侯而棲鵠，賔射張布侯而設正也。棲，細兮反。重言：失諸正鵠，射義四十六：發而不失正鵠者。○反求諸其身，射義：反求諸巳而巳矣。"
                },
                {
                    "paragraph": "君子之道，辟如行逺必自邇，辟如登髙必自卑。",
                    "zhushu": "自，從也。迩，近也。行之以近者卑者，始以漸致之髙逺。○辟音譬，下同。邇音爾。卑音婢，又如字，注同。"
                },
                {
                    "paragraph": "詩曰：妻子好合，如鼔瑟琴。兄弟旣翕，和樂且耽。宜爾室家，樂爾妻帑。",
                    "zhushu": "琴瑟聲相應和也。翕，合也。耽，亦樂也。古者謂子孫日帑，此詩言和室家之道，自近者始。○好，呼報反。翕，許急反。樂音洛，下及注同。耽，丁南反。帑音奴，子孫也，本又作孥，同。尚書傳、毛詩箋並云：子也。杜預注左傳云：妻子也。應，應對之應。和，胡卧反。"
                },
                {
                    "paragraph": "子曰：父母其順矣乎！",
                    "zhushu": "謂其教令行，使室家順。"
                },
                {
                    "paragraph": "子曰：鬼神之爲德，其盛矣乎！視之而弗見，聽之而弗聞，體物而不可遺。",
                    "zhushu": "躰，猶生也。可，猶所也。不有所遺，言萬物无不以鬼神之氣生也。重言：視之而弗見，聽之而不聞。大斈四十二：視而不見，聽而不聞。"
                },
                {
                    "paragraph": "使天下之人齊明盛服，以承祭祀。洋洋乎如在其上，如在其左右。",
                    "zhushu": "明，猶潔也。洋洋，人想思其傍僾之貌。○斉，側皆反，本亦作齋。洋音羊。傍，皇薄刚反，謂左右也，徐方岡反。僾，徐於愷反，又音爱。"
                },
                {
                    "paragraph": "詩曰：神之格思，不可度思，矧可射思？",
                    "zhushu": "格，來也。矧，况也。射，厭也。思皆声之𦔳。言神之來，其形象不可億度而知，事之盡敬而已，况可厭倦乎？○格，古百反。度，待洛反，注同。矧，詩忍反，注同。射音亦。厭，於𧰟反，字又作猒，下同。盡，子忍反。"
                },
                {
                    "paragraph": "夫微之顯，誠之不可揜如此夫。",
                    "zhushu": "言神无形而著，不言而誠。○揜，音掩，於檢反。此夫音扶。著，張慮反。"
                },
                {
                    "paragraph": "子曰：舜其大孝也與！德爲聖人，尊爲天子，冨有四海之内。宗廟饗之，子孫保之。",
                    "zhushu": "保，安也。○与音餘。重言：德爲聖人至子孫保之二，一見下文。"
                },
                {
                    "paragraph": "故大德必得其位，必得其禄，必得其名，必得其壽。",
                    "zhushu": "名，令聞也。○聞音問，下令聞同。"
                },
                {
                    "paragraph": "故天之生物，必因其材而篤焉。",
                    "zhushu": "材，謂其質性也。篤，厚也。言善者天厚其福，惡者天厚其毒，皆由其本而爲之。"
                },
                {
                    "paragraph": "故栽者培之，傾者覆之。",
                    "zhushu": "栽，讀如文王𥘉載之載。栽，猶殖也。培，益也。今時人名草木之殖曰栽，築牆立板亦曰栽。栽，或爲兹，覆，敗也。○栽，依注音災，將才反，注同，植也。培，蒲回反。覆，芳伏反。載之載，並音災，本或作烖，同。"
                },
                {
                    "paragraph": "詩曰：嘉樂君子，憲憲令德。宜民宜人，受禄于天。保佑命之，自天申之。故大德者必受命。",
                    "zhushu": "憲憲，興盛之貌。保，安也。佑，助也。○嘉，户嫁反，詩本作假，音同。假，嘉也。皇音加，善也。憲音𩔰，注同，一音如字。佑音祐，下注同。"
                },
                {
                    "paragraph": "子曰：無憂者，其唯文王乎！以王季爲父，以武王爲子。父作之，子述之。",
                    "zhushu": "聖人以立法度爲大事，子能述成之，則何憂乎？堯、舜之父子，則有凶頑，禹、湯之父子，則寡令聞。父子相成，唯有文王。"
                },
                {
                    "paragraph": "武王纉大王、王季、文王之緒，壹戎衣而有天下，身不失天下之顯名。尊爲天子，冨有四海之内。宗廟饗之，子孫保之。",
                    "zhushu": "纉，継也。緒，業也。戎，兵也。衣，讀如殷，聲之誤也。齊人言殷聲如衣，虞、夏、殷、周氏者多矣，今姓有衣者，殷之胄與？壹戎殷者，壹用兵伐殷也。○纉，徐音纂，哉管反。大音泰，下及注大王皆同。壹戎衣，依注衣作殷，於巾反，謂一用兵伐殷也。尚書依字讀，謂一著戎衣而天下大定。胄與，直救反，下音餘。"
                },
                {
                    "paragraph": "武王末受命，周公成文、武之德，追王大王、王季，上祀先公以天子之禮。斯禮也，逹乎諸侯、大夫及士、庶人。父爲大夫，子爲士，葬以大夫，祭以士。父爲士，子爲大夫，葬以士，𥙊以大夫。期之喪，逹乎大夫，三年之喪，逹乎天子，父母之喪，無貴賤，一也。",
                    "zhushu": "末猶老也。追王大王、王季者，以王迹起焉。先公組紺以上至后稷也。斯禮逹於諸侯、大夫、士、庶人者，謂葬之從死者之爵，祭之用生者之禄也。言大夫葬以大夫，士葬以士，則追王者改葬之矣。期之喪逹於大夫者，謂旁親所降在大功者，其正統之期，天子諸侯猶不降也。大夫所降，天子諸侯絶之不爲服，所不臣乃服之也。承葬、𥙊說、期三年之䘮者，明子事父以孝，不用其尊卑變。○未，亡遏反。追王，于况反，注追王同。期音基，注同。組音祖。紺，古闇反。組紺，大王之父也，亦曰諸盩。盩音置留反。以上，時掌反。不爲服，于僞反。重意：天子之禮，逹乎諸侯、大夫及士、庶人，王制：自天子逹于庶人。大學：自天子以至于庶人。○父爲士，子爲大夫，二一見䘮服小記。"
                },
                {
                    "paragraph": "子曰：武王、周公，其逹孝矣乎！夫孝者，善繼人之志，善述人之事者也。春秋脩其祖廟，陳其宗器，設其裳衣，薦其時食。",
                    "zhushu": "脩，謂掃糞也。宗器，𥙊器也。裳衣，先祖之遺衣服也，設之當以授尸也。時食，四時祭也。○掃，悉報反。糞，弗運反，本亦作糞，亦作拚，同。"
                },
                {
                    "paragraph": "宗廟之禮，所以序昭穆也；序爵，所以辨貴賤也；序事，所以辨賢也；旅酬下爲上，所以逮賤也；燕毛，所以序齒也。",
                    "zhushu": "序，猶次也。爵，謂公、卿、大夫、士也。事，謂薦羞也。以辨䝨者，以其事别所能也，若司徒羞牛，宗伯共雞牲矣。文王丗子曰：宗廟之中，以爵爲位，崇德也。宗人授事以官，尊賢也。旅酬下爲上者，謂若特牲饋食之禮，賔弟子，兄弟之子各舉觶於其長也。逮賤者，宗廟之中以有事爲榮也。燕，謂旣祭而燕也。燕以髪色爲坐，祭時尊尊也。至燕親親也。齒，亦年也。○昭穆，常遥反。穆，又作繆，音同。遝，本又作逮，同音代。燕，於見反，注並同。别，彼列反。共音恭。饋，其位反。觯音至。長，丁丈反，下謂長同。重意宗廟之禮，所以序昭穆也。仲尼燕居二十八禘甞之禮，所以仁昭穆也。"
                },
                {
                    "paragraph": "踐其位，行其禮，奏其樂，敬其所尊，愛其所親，事死如事生，事亡如事存，孝之至也。",
                    "zhushu": "踐，猶升也。其者，其先祖也。踐，或爲纉。○重言：事死如事生二，一見𥙊義二十四。　　○孝之至也。一見𥙊義。"
                },
                {
                    "paragraph": "郊社之禮，所以事上帝也；宗廟之禮，所以祀乎其先也。",
                    "zhushu": "社，𥙊也。神不言后土者，省文。○省，色領反。○重意：郊社之禮，所以事上帝也。仲尼燕居：郊社之義，所以仁鬼神也。"
                },
                {
                    "paragraph": "明乎郊社之禮，禘甞之義，治國其如示諸掌乎。",
                    "zhushu": "示，讀如寘諸河于之寘。寘，置也。物而在掌中，易爲知力者也。序爵、辨賢，尊尊、親親，治囯之要。○示，依注音寘，之䜴反。易，以䜴反。知力音智，本亦無力字。治之要，治，音直吏反，一本作治囯之要，治則如字。重意：明乎郊社之禮，褅甞之義，治國其如示諸掌乎？仲尼燕居云：明乎郊社之義，禘甞之禮，治國其如指諸掌而巳乎。"
                },
                {
                    "paragraph": "○哀公問政。子曰：文武之政，布在方䇿。其人存，則其政舉；其人亡，則其政息。",
                    "zhushu": "方，版也。䇿，簡也。息猶㓕也。○方䇿，𥘉革反。版音板，本亦作板。"
                },
                {
                    "paragraph": "人道敏政，地道敏樹。",
                    "zhushu": "敏，猶勉也。樹，謂殖草木也。人之無政，若地無草木矣。敏，或爲謀。"
                },
                {
                    "paragraph": "夫政也者，蒲盧也。",
                    "zhushu": "蒲盧，蜾蠃，謂土蜂也。詩曰：螟蛉有子，蜾蠃負之。螟蛉，桑蟲也。蒲盧取桑蟲之子去而變化之，以成爲已子，政之於百姓，若蒲盧之於桑蟲然。○蒲盧，並如字。爾雅云：蜾蠃，蒲盧，即今之細𦝫蜂也，一名蠮螉。蜾音果。螺，力果反，本亦作蠃，音同。蜂，芳封反，字亦作蠭，同。螟，莫瓶反。蛉音零。已音紀。"
                },
                {
                    "paragraph": "故爲政在人，",
                    "zhushu": "在於得賢人也。"
                },
                {
                    "paragraph": "取人以身，脩身以道，脩道以仁。",
                    "zhushu": "取人以身，言明君乃能得人。"
                },
                {
                    "paragraph": "仁者，人也，親親爲大；義者，宜也，尊賢爲大。親親之殺，尊賢之等，禮所生也。",
                    "zhushu": "人也，讀如相人偶之人，以人意相存問之言。○殺，色界反，徐所例反。重言：仁者人也二，一見表記三十二。"
                },
                {
                    "paragraph": "在下位不獲乎上，民不可得而治矣。",
                    "zhushu": "此句其属在下，著脫誤重在此。○治，直吏反，一音如字。脫音奪。重，直用反。重言：在下位不獲乎上，民不可得而治矣二，下文一。"
                },
                {
                    "paragraph": "故君子不可以不脩身；思脩身，不可以不事親；思事親，不可以不知人；思知人，不可以不知天。",
                    "zhushu": "言脩身乃知孝，知孝乃知人，知人乃知賢不肖，知賢不肖乃知天命所保佑。"
                },
                {
                    "paragraph": "天下之逹道五，所以行之者三：曰君臣也，父子也，夫婦也，昆弟也，朋友之交也，五者天下之逹道也。知、仁、勇，三者天下之逹德也，所以行之者一也。",
                    "zhushu": "逹知。"
                },
                {
                    "paragraph": "駢",
                    "zhushu": "常行，百王所不變也。○智下近乎知，注言有知皆同，重言：所以行之者一也二，一見下文。"
                },
                {
                    "paragraph": "或生而知之，或學而知之，或困而知之，及其知之，一也。",
                    "zhushu": "困而知之，謂長而見禮義之事，已臨之而有不足，乃始學而知之，此逹道也。○長，丁丈反。己音紀。"
                },
                {
                    "paragraph": "或安而行之，或利而行之，或勉強而行之，及其成功，一也。",
                    "zhushu": "利，謂貪榮名也。勉強，恥不若人。○强，其兩反，注同。"
                },
                {
                    "paragraph": "子曰：好學近乎知，力行近乎仁，知恥近乎勇。知斯三者，則知所以脩身；知所以脩身，則知所以治人；知所以治人，則知所以治天下國家矣。",
                    "zhushu": "言有知、有仁、有勇，乃知脩身，則脩身以此三者爲基。○好，呼報反。近，附近之近，下同。行，皇如字，徐下孟反。"
                },
                {
                    "paragraph": "凢爲天下國家有九經，曰：脩身也，尊賢也，親親也，敬大臣也，體羣臣也，子庶民也，來百工也，柔逺人也，懷諸侯也。",
                    "zhushu": "體，猶接幼也。子，猶愛也。逺人，蕃國之諸侯也。○子，如字，徐將吏反，下句放此。蕃，方元反。重言：凢爲天下囯家有九經二，下文一。○尊賢也二，一見文王丗子第八。又𥙊義二十四：教不伐，以尊賢也。○親親也二，一見下文，一見大傳十六。"
                },
                {
                    "paragraph": "脩身則道立，尊賢則不惑，親親則諸父昆弟不怨，敬大臣則不眩，體羣臣則士之報禮重，子庶民則百姓勸，來百工則財用足，柔逺人則四方歸之，懷諸侯則天下畏之。",
                    "zhushu": "不惑，謀者良也。不眩，所任明也。○眩，賢遍反。"
                },
                {
                    "paragraph": "齊明盛服，非禮不動，所以脩身也；去䜛逺色，賤貨而貴德，所以勸賢也；尊其位，重其禄，同其好惡，所以勸親親也；官盛任使，所以勸大臣也；虫信重禄，所以勸士也；時使薄歛，所以勸百姓也；日省月試，旣廪稱事，所以勸百工也；送往迎來，嘉善而矜不能，所以柔逺人也；繼絶丗，舉廢國，治亂持危，朝聘以時，厚往而薄來，所以懷諸侯也。",
                    "zhushu": "同其好惡，不特有所好惡於同姓，雖恩不同，義必同也。尊重其禄位，所以貴之，不必授以官守，天官不可私也。官盛任使，大臣皆有属官所任使，不親小事也。忠信重禄，有忠信者，重其禄也。時使，使之以時。日省月試，考校其成功也。旣，讀爲餼。餼廪，稍食也。槀人職曰：乗其事，考其弓弩，以下上其食。○齊，側皆反。去，起吕反。逺，于萬反。好惡，上呼報反，下烏路反，又並如字，注同。歛，力驗反。旣，依注音餼，許氣反。廪，彼錦反，一本又力錦反。稱，尺證反。朝，直遥反。槀，苦報反，一音古老反。上，時掌反。重意：所以勸百姓也。文王丗子：所以躰百姓也。"
                },
                {
                    "paragraph": "凢爲天下國家有九經，所以行之者一也。凢事豫則立，不豫則廢。言前定則不跲，事前定則不困，行前定則不疚，道前定則不窮。",
                    "zhushu": "一，謂當豫也。跲，躓也。疚，病也，人不能病之。○跲，其刼反，皇音給。行，下孟反。疚音救。躓，徐音致。"
                },
                {
                    "paragraph": "在下位不獲乎上，民不可得而治矣。",
                    "zhushu": "獲，得也。言臣不得於君，則不得居位治民。"
                },
                {
                    "paragraph": "獲乎上有道，不信乎朋友，不獲乎上矣；信乎朋友有道，不順乎親，不信乎朋友矣；順乎親有道，反諸身不誠，不順乎親矣；誠身有道，不明乎善，不誠乎身矣。",
                    "zhushu": "言知善之爲善，乃能行誠○重意：反諸身不誠，不順乎親矣。哀公問：能敬其身，則能成其身矣。"
                },
                {
                    "paragraph": "誠者，天之道也；誠之者，人之道也。誠者，不勉而中，不思而得，從容中道，聖人也。誠之者，擇善而固執之者也。",
                    "zhushu": "言誠者，天性也。誠之者，斈而誠之者也。因誠，身說有大至誠。○中，丁仲反，又如字，下中道同。從，七容反。重言：天之道也。哀公問二十七：是天道也。○人之道也二，下文一。"
                },
                {
                    "paragraph": "博學之，審問之，愼思之，明辨之，篤行之。有弗學，學之弗能弗措也；有弗問，問之弗知弗措也；有弗思，思之弗得弗措也；有弗辨，辨之弗明弗措也；有弗行，行之弗篤弗措也。人一能之，已百之；人十能之，已千之。果能此道矣，雖愚必明，雖柔必強。",
                    "zhushu": "此勸人斈誠其身也。果，猶决也。○措，七路反，下及注皆同，置也。强，其良反。"
                },
                {
                    "paragraph": "自誠明，謂之性；自明誠，謂之教。誠則明矣，明則誠矣。",
                    "zhushu": "自，由也。由至誠而有明德，是聖人之性者也。由明德而有至誠，是賢人斈以成之也。有至誠則必有明德，有明德則必有至誠。"
                },
                {
                    "paragraph": "唯天下至誠，爲能盡其性；能盡其性，則能盡人之性；能盡人之性，則能盡物之性；能盡物之性，則可以賛天地之化育；可以賛天地之化育，則可以與天地參矣。",
                    "zhushu": "盡性者，謂順理之，使不失其所也。賛，𦔳也。育，生也。助天地之化生，謂聖人受命在王位，致大平。○大音泰。"
                },
                {
                    "paragraph": "其次致曲，曲能有誠，誠則形，形則著，著則明，明則動，動則變，變則化，唯天下至誠爲能化。",
                    "zhushu": "其次，謂自明誠者也。致，至也。曲，猶小小之事也。不能盡性，而有至誠於有義焉而巳。形，謂人見其功也。盡性之誠，人不能見也。著，形之太者也。明，著之顯者也。動，動人心也。變，改惡爲善也。變之乆，則化而性善也。"
                },
                {
                    "paragraph": "至誠之道，可以前知。國家將興，必有禎祥；國家將亡，必有妖孽。見乎蓍龜，動乎四體。禍福將至，善，必先知之；不善，必先知之。故至誠如神。",
                    "zhushu": "可以前知者，言天不欺至誠者也。前，亦先也。禎祥、妖孽、蓍龜之占，雖其時有小人愚王，皆爲至誠能知者岀也。四體，謂龜之四足。春占後左，夏占前左，秋占前右，冬占後右。○禎音貞。妖，於驕反，左傳云：地反物爲妖。說文作妖，云：衣服、歌謡、草木之怪謂之䄏。孽，魚列反，說文作𧕏，云：禽獸虫蝗之怪謂之蠥。見乎，賢通反，下不見、注著見同。一本乎作於。蓍音尸，注同。爲，于僞反。○重言：必先知之三。一見孔子閒居二十九。"
                },
                {
                    "paragraph": "誠者自成也，而道自道也。",
                    "zhushu": "言人能至誠，所以自成也。有道藝，所以自道逹。○自道，音導，注自道同。"
                },
                {
                    "paragraph": "誠者，物之終始，不誠無物。",
                    "zhushu": "物，萬物也，亦事也。大人無誠，萬物不生；小人無誠，則事不成。"
                },
                {
                    "paragraph": "是故君子誠之爲貴。",
                    "zhushu": "言貴至誠。"
                },
                {
                    "paragraph": "誠者，非自成已而巳也，所以成物也。成己，仁也；成物，知也。性之德也，合外内之道也，",
                    "zhushu": "以至誠成巳，則仁道立，以至誠成物，則知弥博，此五性之所以爲德也。外内所須而合也。外内，猶上下。○知音智，注同。"
                },
                {
                    "paragraph": "故時措之宜也。",
                    "zhushu": "時措，言得其時而用也。"
                },
                {
                    "paragraph": "故至誠無息。不息則乆，乆則徴，徴則悠逺，悠逺則博厚，博厚則髙明。",
                    "zhushu": "徴，猶效驗也。此言至誠之德旣著於四方，其髙厚日以廣大也。徴，或爲徹。"
                },
                {
                    "paragraph": "博厚，所以載物也；髙明，所以覆物也；悠乆，所以成物也。博厚配地，髙明配天，悠乆無疆。",
                    "zhushu": "後言悠乆者，言至誠之德旣至博厚髙明，配乎天地，又欲其長乆行之。○疆，居良反。"
                },
                {
                    "paragraph": "如此者，不見而章，不動而變，無爲而成。天地之道，可壹言而盡也。",
                    "zhushu": "言其德化與天地相似，可一言而盡，要在至誠。"
                },
                {
                    "paragraph": "其爲物不貳，則其生物不測。",
                    "zhushu": "言至誠無貳，乃能生萬物多無數也。○不貳，本亦作㒃，音二。"
                },
                {
                    "paragraph": "天地之道，博也，厚也，髙也，明也，悠也，乆也。",
                    "zhushu": "此言其著見成功也。"
                },
                {
                    "paragraph": "今夫天，斯昭昭之多，及其無窮也，日月星辰繫焉，萬物覆焉。今夫地，一撮土之多，及其廣厚，載華嶽而不重，振河海而不洩，萬物載焉。今夫山，一卷石之多，及其廣大，草木生之，禽獸居之，寳藏興焉。今夫水，一勺之多，及其不測，黿鼉、蛟龍、魚鼈生焉，貨財殖焉。",
                    "zhushu": "此言天之髙明，本生昭昭；地之博厚，本由撮土；山之廣大，本起卷石；水之不測，本從一勺。皆合少成多，自小致大，爲至誠者，亦如此乎？昭昭，猶耿耿，小明也。振，猶収也。卷，猶區也。○失音扶，下同。昭，章遥反，注同，本亦作炤，同。撮，七活反。華嶽户化，户𤓰反，本亦作山嶽。洩，息列反。卷，李音權，又羌權反，范，羌阮反，注同。藏，才浪反。勺，徐市若反。黿音元。鼉，徒何，一音直丹反。鮫音交，本又作蛟。鼈，必列反。耿，公逈反，又公頂反，舊音孔頂反。區，羗俱反。"
                },
                {
                    "paragraph": "詩曰：惟天之命，於穆不巳。蓋曰天之所以爲天也。於乎不顯，文王之德之純。蓋曰文王之所以爲文也，純亦不巳。",
                    "zhushu": "天所以爲天，文王所以爲文，皆由行之無巳，爲之不止，如天地山川之云也。易曰：君子以順德，積小以成髙大，是與。○於穆，上音烏，下於乎亦同。乎，好奴反。愼如字，一本又作順。與音餘。"
                },
                {
                    "paragraph": "大哉！聖人之道！洋洋乎發育萬物，峻極于天。",
                    "zhushu": "育，生也。峻，髙大也。○洋音羊。峻，思閏反。重言：峻拯于天二，一見孔子閒居。"
                },
                {
                    "paragraph": "優優大哉！禮儀三百，威儀三千，待其人然後行。故曰：苟不至德，至道不凝焉。",
                    "zhushu": "言爲政在人，政由禮也。疑，猶成也。○優，於求反，倡，優也。疑，本又作疑，魚澄反。"
                },
                {
                    "paragraph": "故君子尊德性而道問學，致廣大而盡精微，極髙明而道中庸。温故而知新，敦厚以崇禮。",
                    "zhushu": "德性，謂性至誠者。道，猶由也。問斈，學誠者也。廣大，猶博厚也。温，讀如燖温之温，謂故學之孰矣，後時習之謂之温。○燖音尋。"
                },
                {
                    "paragraph": "是故居上不驕，爲下不倍。國有道，其言足以興；國無道，其黙足以容。",
                    "zhushu": "興，謂起在位也。驕，本亦作喬，音嬌。倍，音佩。黙，亡北反。"
                },
                {
                    "paragraph": "詩曰：旣明且哲，以保其身。其此之謂與！",
                    "zhushu": "保，安也。○哲，陟列反，徐本作知，音智。與音餘。"
                },
                {
                    "paragraph": "子曰：愚而好自用，賤而好自專，生乎今之丗，反古之道。如此者，烖及其身者也。",
                    "zhushu": "反古之道，謂曉一孔之人，不知今王之新政可從。○好，呼報反，下同。烖音災。"
                },
                {
                    "paragraph": "非天子，不議禮，不制度，不考文。",
                    "zhushu": "此天下所共行，天子乃能一之也。禮，謂人所服行也。度，囯家宫室及車輿也。文，書名也。"
                },
                {
                    "paragraph": "今天下車同軌，書同文，行同倫。",
                    "zhushu": "今，孔子謂其時。○行，下孟反。"
                },
                {
                    "paragraph": "雖有其位，苟無其德，不敢作禮樂焉；雖有其德，苟無其位，亦不敢作禮樂焉。",
                    "zhushu": "言作禮楽者，必聖人在天子之位。"
                },
                {
                    "paragraph": "子曰：吾說夏禮，𣏌不足徴也；吾學殷禮，有宋存焉；吾學周禮，今用之，吾從周。",
                    "zhushu": "徴，猶明也。吾能說夏禮，顧𣏌之君不足與明之也。吾從周，行今之道。○𣏌音起，重言：吾從周三，檀弓一、坊記。"
                },
                {
                    "paragraph": "王天下有三重焉，其寡過矣乎！",
                    "zhushu": "三重，三王之禮。○王，于况反，又如字。"
                },
                {
                    "paragraph": "上焉者，雖善無徴，無徴不信，不信民弗從；下焉者，雖善不尊，不尊不信，不信民弗從。",
                    "zhushu": "上，謂君也。君雖善，善无明徴，則其善不信也。下，謂臣也，臣雖善，善而不尊君，則其善亦不信也。徴，或爲證。"
                },
                {
                    "paragraph": "故君子之道，本諸身，徴諸庶民，考諸三王而不繆，建諸天地而不悖，質諸鬼神而無疑，百丗以俟聖人而不惑。質諸鬼神而無疑，知天也；百丗以俟聖人而不惑，知人也。",
                    "zhushu": "知天、知人，謂知其道也。鬼神，從天地者也。易曰：故知鬼神之情狀，與天地相似，聖人則之，百丗同道。○徴，或爲證。繆音謬。悖，布内反，後同。"
                },
                {
                    "paragraph": "是故君子動而丗爲天下道，行而丗爲天下法，言而丗爲天下則。逺之則有望，近之則不厭。",
                    "zhushu": "用其法度，想思若其將來也。○逺，如字，又于萬反。近，如字，又附近之近。厭，於艶反，後皆同。"
                },
                {
                    "paragraph": "詩曰：在彼無惡，在此無射。庶幾夙夜，以永終譽。君子未有不如此而蚤有譽於天下者也。",
                    "zhushu": "射，厭也。永，長也。○射音亦，注同。蚤音早。"
                },
                {
                    "paragraph": "仲尼祖述堯舜，憲章文武，上律天時，下襲水土。",
                    "zhushu": "此以春秋之義說孔子之德。孔子曰：吾志在春秋，行在孝經。二經固足以明之。孔子祖述堯舜之道而制春秋，而断以文王、武王之法度。春秋傳曰：君子曷爲爲春秋？撥亂丗，反諸正，莫近諸春秋。其諸君子楽道堯舜之道與？未不亦楽乎堯舜之知君子也。又曰：是子也，繼文王之體，守文王之法度。文王之法，無求而求，故譏之也。又曰：王者孰謂？謂文王也。此孔拜兼包堯、舜、文、武之盛德，而著之春秋，以俟後聖者也。律，述也。述天時，謂編年四時具也。襲，因也。因水土，謂記諸夏之事，山川之異。○行，下孟反。断，丁亂反。曷爲，于僞反，又如字。撥，半未反。近，附近之近，又如字。與，音餘。編，必綿反，又甫連反。"
                },
                {
                    "paragraph": "辟如天地之無不持載，無不覆幬；辟如四時之錯行，如日月之代明。萬物並育而不相害，道並行而不相悖，小德川流，大德敦化，此天地之所以爲大也。",
                    "zhushu": "聖人制作，其徳配天地，如此唯五始可以當焉。幬，亦覆也。小德川流，浸潤萌牙，喻諸侯也。大德敦化，厚生萬物，喻天子也。○幬，或作燾。辟音譬，下同。幬，徒報反。錯，七各反。當，丁浪反，又丁郎反。浸，子鴆反。燾，徒報反。"
                },
                {
                    "paragraph": "唯天下至聖，爲能聦明叡知，足以有臨也；寛𥙿温柔，足以有容也；發強剛毅，足以有執也；齊莊中正，足以有敬也；文理密察，足以有别也。",
                    "zhushu": "言德不如此，不可以君天下也。蓋傷孔子有其德而無其命。○叡音銳。知音智，下聖知同。齊，側皆反。別，彼列反。"
                },
                {
                    "paragraph": "漙博淵泉，而時出之。",
                    "zhushu": "言其臨下普徧，思慮深重，非得其時，不出政教。○溥，音普。徧，音遍。思，息嗣反，又如字。"
                },
                {
                    "paragraph": "溥博如天，淵泉如淵。見而民莫不敬，言而民莫不信，行而民莫不說。是以聲名洋溢乎中國，施及蠻貃。舟車所至，人力所通，天之所覆，地之所載，日月所照，霜露所隊，凢有血氣者，莫不尊親，故曰配天。",
                    "zhushu": "如天，取其運照不已也。如淵，取其清深不測也。尊親，尊而親之。○見，賢遍反。說音恱。施，以䜴反。貉，本又作貃，武伯反，說文云：北方人也。隊，直𩔖反。"
                },
                {
                    "paragraph": "唯天下至誠，爲能經綸天下之大經，立天下之大本，知天地之化育。",
                    "zhushu": "至誠，性至誠，謂孔子也。大經，謂六藝而指春秋也。大本，孝經也。論，本又作綸，同音倫。"
                },
                {
                    "paragraph": "夫焉有所𠋣？肫肫其仁，淵淵其淵，浩浩其天。",
                    "zhushu": "安有所𠋣，言無所偏𠋣也。故人人自以被德尤厚，似偏頗者。肫肫，讀如誨爾忳忳之忳。忳忳，懇誠貌也。肫肫，或爲純純。○焉，於虔反。𠋣，依綺、於寄二反，注同。肫，依注音之淳反。浩，胡老反。被，皮義反。頗，破河反。懇，若很反。純純，一音淳，又之淳反。"
                },
                {
                    "paragraph": "苟不固聦明聖知逹天德者，其孰能知之？",
                    "zhushu": "言唯聖人乃能知聖人也。春秋傳曰：未不亦楽乎？堯、舜之知君子。明凡人不知。"
                },
                {
                    "paragraph": "詩曰：衣錦尚絅。惡其文之著也。故君子之道，闇然而日章；小人之道，的然而日亡。",
                    "zhushu": "言君子深逺難知，小人淺近易知。人所以不知孔子，以其深逺。禪爲絅，錦衣之羙，而君子以絅表之，爲其文章露見，似小人也。○絅，本又作顈，詩作褧，同口逈反，徐口定反，一音口潁反。惡，烏路反。著，張慮反。闇，於感反，又如字。日，而一反，下同。的，丁歷反。易，以䜴反，下易舉同。禪爲，音丹。爲其，于僞反。見，賢遍反。"
                },
                {
                    "paragraph": "君子之道，淡而不厭，簡而文，温而理，知逺之近，知風之自，知微之顯，可與入德矣。",
                    "zhushu": "淡，其味似薄也。簡而文，温而理，猶簡而辨，直而温也。自，謂所從來也。三知者，皆言其睹未察本，探端知緒也。入德，入聖人之德。○淡，徒暫反，又大敢反，下注同。厭，於𧰟反。睹音覩。探音貪。"
                },
                {
                    "paragraph": "詩云：濳雖伏矣，亦孔之昭。故君子内省不疚，無惡於志。",
                    "zhushu": "孔，甚也。昭，明也。言聖人雖隱居，其德亦甚明矣。疚，病也。君子自省，身無愆病，雖不遇丗，亦無損害於巳志。○昭，本又作炤，同之召反，又章遥反。疚，九又反。遯，大困反，本又作遁字，亦同。愆，起䖍反。"
                },
                {
                    "paragraph": "君子所不可及也者，其唯人之所不見乎。詩云：相在爾室，尚不愧于屋漏。",
                    "zhushu": "言君子雖隱居，不失其君子之容德也。相，視也。室西北隅謂之屋漏。視女在室獨居耳，猶不愧于屋漏。屋漏非有人也，况有人乎？○相，息亮反，注同。愧，本又作媿，同九位反。女音汝。"
                },
                {
                    "paragraph": "故君子不動而敬，不言而信。詩曰：奏假無言，時靡有爭。",
                    "zhushu": "假，大也。此頌也。言奏大楽於宗廟之中，人皆肅敬，金聲玉色，無有言者，以時太平和合，無所爭也。○奏，如字，詩作鬷，子公反。假，古雅反。爭，爭闘之爭，注同。太平，音泰。○重言：不言而信二，一見表記二十二。"
                },
                {
                    "paragraph": "是故君子不賞而民勸，不怒而民威於鈇鉞。詩曰：不顯惟德，百辟其刑之。",
                    "zhushu": "不顯，言顯也。辟，君也。此頌也。言不顯乎文王之德，百君尽刑之，謂諸侯法之也。○鈇，方于反，又音斧。鉞音越。辟音璧，注同。"
                },
                {
                    "paragraph": "是故君子篤恭而天下平。詩曰：予懷明德，不大聲以色。",
                    "zhushu": "予，我也。懷，歸也。言我歸有明德者，以其不大声爲嚴厲之色以威我也。"
                },
                {
                    "paragraph": "子曰：聲色之於以化民，未也。詩曰：德輶如毛。",
                    "zhushu": "輶，輕也。言化民當以德，德之易舉而用，其輕如毛耳。○未，亡葛反。輶音酉，一音由，注同。易，以䜴反。"
                },
                {
                    "paragraph": "毛猶有倫。上天之載，無聲無臭。至矣。",
                    "zhushu": "倫，猶比也，載讀曰裁，謂生物也。言毛雖輕，尚有所比，有所比則有重，上大之造生萬物，人無聞其聲音，亦無知其𦤀氣者，化民之德，清明如神，淵淵浩浩，然後善。○載，依注讀曰裁，音災，生也。詩音再。比，必履反，下同，或音毗志反，又必利反，皆非也。重，直勇反，又直容反。"
                }
            ]
        },
        {
            "name": "表記第三十二",
            "paragraphs": [
                {
                    "paragraph": "表記第三十二",
                    "zhushu": "陸曰：鄭云：以其記君子之德見於儀表者也。",
                    "type": 1
                },
                {
                    "paragraph": "子言之：歸乎！君子隱而顯，不矜而莊，不厲而威，不言而信。",
                    "zhushu": "此孔子行應聘，諸矦莫能用已，心厭倦之辭也。矜，謂自尊大也。厲，謂嚴顔色。○矜，居陵反。應，應對之應。巳，音紀。厭，於豔反。重言：不言而信二，一見中庸。"
                },
                {
                    "paragraph": "子曰：君子不失足於人，不失色於人，不失口於人。是故君子貌足畏也，色足憚也，言足信也。",
                    "zhushu": "失，謂失其容止之節也。玉藻曰：足容重，色容莊，口容止。○憚，大旦反。"
                },
                {
                    "paragraph": "甫刑曰：敬忌而罔有擇言在躬。",
                    "zhushu": "甫刑，尚書篇名。忌之言戒也，言巳外敬而心戒愼，則無有可擇之言加於身也。"
                },
                {
                    "paragraph": "子曰：禓、襲之不相因也，欲民之母相瀆也。",
                    "zhushu": "不相因者，以其或以裼爲敬，或以襲爲敬。礼盛者以襲爲敬，執玉龜之屬也。礼不盛者以禓爲敬，受享是也。○禓、襲，思曆反，下音習。母，音無，下同。瀆，大木反。"
                },
                {
                    "paragraph": "子曰：𥙊極敬，不繼之以樂；朝極辨，不繼之以倦。",
                    "zhushu": "極，猶盡也。辨，分别政事也。𥙊義曰：𥙊之日，楽與哀半，饗之必樂，巳至必哀。○樂，音洛，注同，又音岳。朝，直遥反，下注朝聘同。倦，本又作勌，其眷反。别，彼列反。巳，音以。"
                },
                {
                    "paragraph": "子曰：君子愼以辟禍，篤以不揜，恭以逺恥。",
                    "zhushu": "篤，厚也。揜，猶困迫也。○辟，音避。揜，於撿反。逺，于萬反。"
                },
                {
                    "paragraph": "子曰：君子莊敬日強，安肆日偷。",
                    "zhushu": "肆，猶放恣也。偷，苟且也。肆，或爲褻。○日强，上人實反，下同，下其良反。肆，音四。偷，他侯反，注同。恣，咨嗣反。"
                },
                {
                    "paragraph": "君子不以一日使其躬儳焉，如不終日。",
                    "zhushu": "儳焉，可輕賤之貌也。如不終日，言人而無礼，死無時。○儳，徐在鑑反，又仕鑑反。"
                },
                {
                    "paragraph": "子曰：齊戒以事鬼神，擇日月以見君，恐民之不敬也。",
                    "zhushu": "擇日月以見君，謂臣在邑竟者。○齊，側皆反。見，賢遍反，注同。竟，音境。"
                },
                {
                    "paragraph": "子曰：狎侮死焉而不畏也。",
                    "zhushu": "𢗗於無敬心也。○狎，下甲反，習也。侮，亡甫反。𢗗，時丗反，又時設反。"
                },
                {
                    "paragraph": "子曰：無辭不相接也，無禮不相見也，欲民之母相䙝也。",
                    "zhushu": "辝，所以通情也。礼，謂摯也。春秋傳曰：古者諸侯有朝聘之事，號辝必稱先君，以相接也。○䙝，息列反。摯，音至。夲，亦作贄。"
                },
                {
                    "paragraph": "易曰：𥘉筮告，再三瀆，瀆則不告。",
                    "zhushu": "瀆之，言褺之。○筮，市制反。三，息暫反，又如字。"
                },
                {
                    "paragraph": "子言之：仁者，天下之表也；義者，天下之制也；報者，天下之利也。",
                    "zhushu": "報，謂礼也。礼尚往來。"
                },
                {
                    "paragraph": "子曰：以德報德，則民有所勸；以怨報怨，則民有所懲。",
                    "zhushu": "懲，謂創文。○懲，直陵反。創，𥘉亮反，又𥘉良反。乂，或又作艾，魚廢反，皇魚盖反。"
                },
                {
                    "paragraph": "詩曰：無言不讎，無德不報。",
                    "zhushu": "讎，猶荅也。○讎，音酬。"
                },
                {
                    "paragraph": "大甲曰：民非后，無能胥以寧；后非民，無以辟四方。",
                    "zhushu": "大甲，湯孫也。書以名篇。胥，相也。民非君，不能以相安。○大，音泰，注同。無能胥以寕，尚書作罔克胥匡以生。辟，音聖，君也。"
                },
                {
                    "paragraph": "子曰：以德報怨，則寛身之仁也；以怨報德，則刑戮之民也。",
                    "zhushu": "寛，猶爱也。愛身以息怨，非礼之正也。仁，亦當言民，聲之誤。○戮，音六，本或作僇，音同。"
                },
                {
                    "paragraph": "子曰：無欲而好仁者，無畏而惡不仁者，天下一人而巳矣。是故君子議道自巳，而置法以民。",
                    "zhushu": "一人而已，喻少也。自已，自盡巳所能行。○好，呼報反。惡，烏路反。重言：天下一人而巳矣二，下文一。"
                },
                {
                    "paragraph": "子曰：仁有三，與仁同功而異情。",
                    "zhushu": "三，謂安仁也，利仁也，強仁也。利仁、強仁，功雖與安仁者同，本情則異。○強，其兩反，下文同。"
                },
                {
                    "paragraph": "與仁同功，其仁未可知也。與仁同過，然後其仁可知也。仁者安仁，知者利仁，畏罪者強仁。",
                    "zhushu": "功者，人所貪也，過者，人所辟也。在過之中，非其本情者，或有悔者焉。○知者，音智。辟，音避。"
                },
                {
                    "paragraph": "仁者，右也，道者，左也。仁者，人也；道者，義也。",
                    "zhushu": "右也，左也，言相須而成也。人也，謂施以人恩也。義也，謂断以事宜也。春秋傳曰：執未有言舎之者，此其言舎之向也。○断，丁亂反。重言：仁者，人也二，一見中庸三十一。"
                },
                {
                    "paragraph": "厚於仁者薄於義，親而不尊；厚於義者薄於仁，尊而不親。",
                    "zhushu": "言仁義並行者也。仁多則人親之，義多則人尊之。"
                },
                {
                    "paragraph": "道有至義有考。至道以王，義道以霸，考道以爲無失。",
                    "zhushu": "此讀當言道有全、有義、有考，字脫一有耳。有至，謂兼仁義者，有義則無仁矣。有考，考成也。能取仁義之一成之，以不失於人，非性也。○道有至義，依注讀爲道有至有義。王，于况反。脫音奪。"
                },
                {
                    "paragraph": "子言之：仁有數，義有長短小大。中心㦧怛，愛人之仁也。率法而強之，資仁者也。",
                    "zhushu": "資，取也。数与長短小大，互言之耳。性仁義者，其数長大，取仁義者，其数短小。○数，所住反。憯，七感反。怛，丹葛反。"
                },
                {
                    "paragraph": "詩云：豐水有𦬊，武王豈不仕？詒厥孫謀，以燕翼子，武王烝哉！數丗之仁也。",
                    "zhushu": "𦬊，枸檵也。仕之言事也。詒，遺也。燕，安也。烝，君也。言武王豈不念天下之事乎？如豐水之有𦬊矣，乃遺其後丗之子孫以善謀，以安翼其子也。君哉武王，美之也。○豐，方弓反。𦬊，音起。詒，以之反。烝，之承反。数，色主反。枸，夲亦作苟。檵，音計。遺，于季反，下同。"
                },
                {
                    "paragraph": "國風曰：我今不閱，皇恤我後。終身之仁也。",
                    "zhushu": "閱，猶容也。皇，暇也。恤，憂也。言我今尚恐不能自容，何暇憂我後之人乎？○我今，毛詩作我躬。閱，音恱。"
                },
                {
                    "paragraph": "子曰：仁之爲器重，其爲道逺。舉者莫能勝也，行者莫能致也。取數多者，仁也。夫勉於仁者，不亦難乎？",
                    "zhushu": "取数多，言計天下之道，仁居其多。○勝，音升。数，色住反。"
                },
                {
                    "paragraph": "是故君子以義度人，則難爲人；以人望人，則賢者可知巳矣。",
                    "zhushu": "言以先王成法儗度人，則難中也。當以時人相比方耳。○度，待洛反，注同。儗，魚起反。中，丁仲反。"
                },
                {
                    "paragraph": "子曰：中心安仁者，天下一人而巳矣。大雅曰：德輶如毛，民鮮克舉之。我儀圖之，惟仲山甫舉之，愛莫助之。",
                    "zhushu": "輏，輕也。鮮，罕也。儀，匹也。圖，謀也。爱，猶惜也。言德之輕如毛耳，人皆以爲重，罕能㪯行之者。作此詩者，周宣王之大臣也。言我之匹謀之，仲山甫則能㪯行之，美之也。惜乎時人無能𦔳之者，言賢者少。○輶，音酉，一音由。鮮，息淺反，注及下並同。重言：天下一人而巳矣二，一見上文。"
                },
                {
                    "paragraph": "小雅曰：髙山仰止，景行行止。",
                    "zhushu": "仰髙勤行者，仁之次也。景，明也。有明行者，謂古賢聖也。○仰止，本亦作仰之。景行，下孟反，注明行同。行止，詩作行之。"
                },
                {
                    "paragraph": "子曰：詩之好仁如此。郷道而行，中道而廢，忘身之老也。不知年數之不足也，俛焉日有孳孳，斃而后巳。",
                    "zhushu": "廢，喻力拯罷頓，不能復行則止也。俛焉，勤勞之貌。斃，仆也。○好，呼報反，下同。郷，許亮反。数，色住反。強，其两反，一本作俛，音勉，本或作儳，非也。孳，音兹。斃，音弊，仆也，本又作弊。已，音以。罷，音皮。頓，如字，又徒困反。復，扶又反。仆，蒲北反，又音赴。"
                },
                {
                    "paragraph": "子曰：仁之難成乆矣。人人失其所好，",
                    "zhushu": "言仁道不成，人所由不得其志。○重言：仁之難成乆矣二，一見下文。"
                },
                {
                    "paragraph": "故仁者之過易辭也。",
                    "zhushu": "辭，猶解說也。仁者恭儉，雖有過，不爲甚矣。唯聖人無過。○易，以䜴反，下同。解，古買反，徐又音蟹。"
                },
                {
                    "paragraph": "子曰：恭近禮，儉近仁，信近情，敬讓以行，此雖有過，其不甚矣。夫恭寡過，情可信，儉易容也。以此失之者，不亦鮮乎？",
                    "zhushu": "言罕以此失之。○近，附近之近，下同。"
                },
                {
                    "paragraph": "詩云：温温恭人，惟德之基。子曰：仁之難成乆矣，唯君子能之。",
                    "zhushu": "言能成人道者少也。"
                },
                {
                    "paragraph": "是故君子不以其所能者病人，不以人之所不能者愧人。",
                    "zhushu": "病、愧，謂罪咎之。○咎，其九反。"
                },
                {
                    "paragraph": "是故聖人之制行也，不制以巳，使民有所勸勉愧恥，以行其言。",
                    "zhushu": "以中人爲制，則賢者勸勉，不及者愧恥，聖人之言乃行也。○制行，下孟反。巳，音紀。"
                },
                {
                    "paragraph": "禮以節之，信以結之，容貌以文之，衣服以移之，朋友以極之，欲民之有壹也。",
                    "zhushu": "移，讀如水汜移之移。移，猶廣大也。極，致也。壹，謂專心於善。○移，昌氏反，注汜移之移，移猶夫也，同，徐又怡耆反，一音以示反。汜，芳劒反。"
                },
                {
                    "paragraph": "小雅曰：不愧于天，不畏于人。",
                    "zhushu": "言人有所行，當慙怖於天人也。○怖，普故反。"
                },
                {
                    "paragraph": "是故君子服其服，則文以君子之容；有其容，則文以君子之辭；遂其辭，則實以君子之德。",
                    "zhushu": "遂，猶成也。"
                },
                {
                    "paragraph": "是故君子恥服其服而無其容，恥有其容而無其辭，恥有其辭而無其德，恥有其德而無其行。",
                    "zhushu": "無其行，謂不行其德。○行，下孟反，注無其行同。"
                },
                {
                    "paragraph": "是故君子衰絰則有哀色，端冕則有敬色，甲胄則有不可辱之色。",
                    "zhushu": "言色稱其服也。○衰，七雷反。絰，田節反。胄，直又反。稱，尺證反，下文并注同。"
                },
                {
                    "paragraph": "詩云：惟鵜在梁，不濡其翼。彼記之子，不稱其服。",
                    "zhushu": "鵜，鵜胡，汚澤也。汚澤善居泥水之中，在魚梁以不濡汚其翼爲才，如君子以稱其服爲有德。○鵜，音啼，徒𠔃反。鵜，鵜胡，汚澤之鳥，一名淘河。濡，而朱反，記，本又作已，音同，徐紀吏反。汚澤，一音烏，本又作洿，一音火故反。濡汚，汚辱之汚。"
                },
                {
                    "paragraph": "子言之：君子之所謂義者，貴賤皆有事於天下。天子親耕，粢盛、秬鬯，以事上帝，故諸侯勤以輔事於天子。",
                    "zhushu": "言無事而居位食禄，是不義而冨且貴。○粢盛，音咨，杜預云：黍稷曰粢，在噐曰盛。秬，音巨，黒黍。鬯，𠡠亮反，香酒也。重言：天子親耕。祭統：天子親耕於南郊。"
                },
                {
                    "paragraph": "子曰：下之事上也，雖有庇民之大德，不敢有君民之心，仁之厚也。",
                    "zhushu": "庇，覆也。無君民之心，是思不岀其位。○庇，必利反，徐方至反，又音秘。"
                },
                {
                    "paragraph": "是故君子恭儉以求役仁，信讓以求役禮，不自尚其事，不自尊其身，儉於位而寡於欲，讓於賢，卑巳而尊人，小心而畏義，求以事君，",
                    "zhushu": "伇之言爲也，求以事君者，欲成其忠臣之名也。"
                },
                {
                    "paragraph": "得之自是，不得自是，以聽天命。",
                    "zhushu": "言不易道，徼禄利也。○易音亦。徼，古堯反。"
                },
                {
                    "paragraph": "詩云：莫莫葛藟，施于條枚。凱弟君子，求福不回。",
                    "zhushu": "凱，樂也。弟，易也。言楽易之君子，其求福修德以俟之，不爲回邪之行以要之，如葛藟之延蔓於條枚，是其性也。○藟音誄，力水反。施，以或反。條枚，亡回反，毛詩傳云：枝曰條，幹曰枚。凱，本亦作愷，又作豈，同開待反，後放此。弟如字，本又作悌，音同，注及下皆同。樂音洛，下同。易，以豉反，下同。邪，似嗟反，曲也。行，下孟反，下至下文行之浮於名也，文、注皆同。要，一遥反。蔓，音萬。"
                },
                {
                    "paragraph": "其舜、禹、文王、周公之謂與？有君民之大德，有事君之小心。",
                    "zhushu": "言此德當不回也。○与，音餘。"
                },
                {
                    "paragraph": "詩云：惟此文王，小心翼翼。昭事上帝，聿懷多福。厥德不回，以受方國。",
                    "zhushu": "昭，明也。上帝，天也。聿，述也。懷，至也。言述行上帝之德，以至於多福也。方，四方也。受四方之囯，謂王天下。○聿，尹必反。謂王，于况反。"
                },
                {
                    "paragraph": "子曰：先王謚以尊名，節以壹惠，恥名之浮於行也。",
                    "zhushu": "謚者，行之迹也。名者，謂聲譽也。言先王論行以爲謚，以尊名者，使聲譽可得而尊言也。壹，讀爲一。惠，猶善也。言聲譽雖有衆多者，即以其行一大善者爲謚耳。在上曰浮。君子勤行成功，聲譽踰行，是所恥。○謚，音示。"
                },
                {
                    "paragraph": "是故君子不自大其事，不自尚其功，以求處情；過行弗率，以求處厚；彰人之善，而羙人之功，以求下賢。",
                    "zhushu": "率，循也。過行，不復循行，猶不二過。○下，户嫁反。復，扶又反。"
                },
                {
                    "paragraph": "是故君子雖自卑而民敬尊之。",
                    "zhushu": "言謙者，所以成行立德。"
                },
                {
                    "paragraph": "子曰：后稷，天下之爲烈也，豈一手一足哉？",
                    "zhushu": "烈，業也。言后稷造稼穯，天下丗以爲業，豈一手一足，喻用之者多無数也。"
                },
                {
                    "paragraph": "唯欲行之浮於名也，故自謂便人。",
                    "zhushu": "亦言其謙也。辟仁聖之名，云自便習於此事之人耳。○行，下孟反。便，婢面反，又婢綿反，注同。辟，音避。"
                },
                {
                    "paragraph": "子言之：君子之所謂仁者，其難乎！詩云：凱弟君子，民之父母。凱以強教之，弟以說安之。樂而母荒，有禮而親，威莊而安，孝慈而敬。使民有父之尊，有母之親，如此而后可以爲民父母矣。非至德，其孰能如此乎？",
                    "zhushu": "有父之尊，有母之親，謂其尊親巳如父母。○強，其良反，徐其两反。說，音恱。母荒，音無。重言：其孰能如此乎二，下文一。"
                },
                {
                    "paragraph": "今父之親子也，親賢而下無能；母之親子也，賢則親之，無能則憐之。母，親而不尊；父，尊而不親。水之於民也，親而不尊；火，尊而不親。圡之於民也，親而不尊；天，尊而不親。命之於民也，親而不尊；鬼，尊而不親。",
                    "zhushu": "或見尊，或見親，以其嚴與恩所尚異也。命，謂四時政令，所以教民勤事也。鬼，謂四時祭祀，所以訓民事君也。○憐，力田反。重言：親而不尊七，並本篇。尊而不親四，並本篇。"
                },
                {
                    "paragraph": "子曰：夏道尊命，事鬼敬神而逺之，近人而忠焉，先禄而後威，先賞而後罰，親而不尊。",
                    "zhushu": "逺鬼神，近人，謂外宗廟，内朝廷。○逺，于萬反，注及下同。近，附近之近，注及下同。朝，直遥反，下同。重言：近人而忠焉二，下文。"
                },
                {
                    "paragraph": "其民之敝，惷而愚，喬而野，朴而不文。",
                    "zhushu": "以本不困於刑罰，少詐諼也。敝，謂政教衰失之時也。○惷，傷容反，徐昌容反，范陽江反，又丁絳反，字林音丑降反，又丑凶反。喬，音驕。朴，普角反。諼，况袁反，詐也，忘也。"
                },
                {
                    "paragraph": "殷人尊神，率民以事神，先鬼而後禮，先罰而後賞，尊而不親。",
                    "zhushu": "先鬼後禮，謂内宗廟，外朝廷也。禮者，君臣朝會，凢以摯，交接相施予。○以摯，音至。相苑，始豉反，下文同。"
                },
                {
                    "paragraph": "其民之敝，蕩而不靜，勝而無恥。",
                    "zhushu": "以本忕於鬼神虚無之事，令其心放蕩無所定，困於刑罰，苟勝免而無恥也。月令曰：無作淫巧，以蕩上心。○勝而，始證反。忕，音誓，與上忕於同。令其，力呈反。巧，苦教反，又如字。"
                },
                {
                    "paragraph": "周人尊禮尚施，事鬼敬神而逺之，近人而忠焉，其賞罰用爵列，親而不尊。",
                    "zhushu": "賞罰用爵列，以尊卑爲差。"
                },
                {
                    "paragraph": "其民之敝，利而巧，文而不慙，賊而蔽。",
                    "zhushu": "以夲数交接，以言辭尊卑，多獄訟。○蔽，畢丗反，又音弊。数，色角反。"
                },
                {
                    "paragraph": "子曰：夏道未瀆辭，不求備，不大望於民，民未厭其親。殷人未瀆禮，而求備於民。周人強民，未瀆神，而賞爵、刑罰窮矣。",
                    "zhushu": "未瀆辭者，謂時王不尚辭，民不䙝爲也。不求備，不大望，言其政寛，貢稅輕也。強民，言承殷難変之敝也。賞爵刑罰窮矣，言其䌓文備設。○厭，於𧰟反。強，其两反，注同。稅，申銳反。"
                },
                {
                    "paragraph": "子曰：虞、夏之道，寡怨於民；殷、周之道，不勝其敝。",
                    "zhushu": "勝，猶任也。言殷、周極文，民無恥而巧利，後丗之政難復。○勝，音升，注同。敝，音弊。任，如金反。復，音伏。"
                },
                {
                    "paragraph": "子曰：虞、夏之質，殷、周之文，至矣。",
                    "zhushu": "言後有王者，其作質文，不能易之。○易，音亦。"
                },
                {
                    "paragraph": "虞、夏之文，不勝其質；殷、周之質，不勝其文。",
                    "zhushu": "言王者相変，質文各有所多。○勝，丗正反，又音升。"
                },
                {
                    "paragraph": "子言之曰：後丗雖有作者，虞舜弗可及也巳矣。君天下，生無私，死不厚其子，子民如父母，有㦧怛之愛，有忠利之教，親而尊，安而敬，威而愛，富而有禮，惠而能散。其君子尊仁畏義，恥費輕實，忠而不犯，義而順，文而靜，寛而有辨。",
                    "zhushu": "死不厚其子。言旣不傳位，又無以豐饒於諸臣也。恥費不爲辭。費，岀空言也。實，謂財貨也。辨，别也，猶寛而栗也。静或爲情。○㦧，七感反。怛，旦逹反。費，芳貴反。傳，丈專反。别，彼列反，下不别同。"
                },
                {
                    "paragraph": "甫刑曰：德威惟威，德明惟明。非虞帝其孰能如此乎？",
                    "zhushu": "德所威則人皆畏之，言服罪也。德所明則人皆尊寵之，言得人也。○曰音越。威如字，威，畏也。讀者亦依尚書音畏也。"
                },
                {
                    "paragraph": "子言之：事君先資其言，拜自獻其身，以成其信。",
                    "zhushu": "資，謀也。獻，猶進也。言臣事君，必先謀定其言，乃後親進爲君言也。"
                },
                {
                    "paragraph": "是故君有責於其臣，臣有死於其言。故其受禄不誣，其受罪益寡。",
                    "zhushu": "死其言者，竭力於其所言之事，死而不負於事。不信曰誣。○誣，音無。"
                },
                {
                    "paragraph": "子曰：事君，大言入則望大利，小言入則望小利。",
                    "zhushu": "大言可以立大事也。小言可以立小事也。入，爲君受之，利，禄賞也。入，或爲人。○爲君，于僞反。"
                },
                {
                    "paragraph": "故君子不以小言受大禄，不以大言受小禄。",
                    "zhushu": "言臣受禄，各用其德能也。"
                },
                {
                    "paragraph": "易曰：不家食，吉。",
                    "zhushu": "此大畜彖辝也。彖曰：不家食，吉，養賢也。言君有大畜積，不与家食之而巳。必以禄賢者，賢有大小，禄有多少。○畜，勑六反，下同。彖，吐亂反。"
                },
                {
                    "paragraph": "子曰：事君不下逹，不尚辭，非其人弗自。",
                    "zhushu": "不下逹，不以私事自通於君也。不尚辭，不多出浮華之言也。弗自，不身与相親。"
                },
                {
                    "paragraph": "小雅曰：靖共爾位，正直是與。神之聽之，式榖以女。",
                    "zhushu": "靖，治也。爾，女也。式，用也。榖，禄也。言敬治女位之職事，正直之人乃与爲倫友，神聽女之所爲，用禄與女。共，音恭，本亦作恭，同。女，音汝，注同。"
                },
                {
                    "paragraph": "子曰：事君逺而諌，則讇也；近而不諌，則尸利也。",
                    "zhushu": "尸，謂不知人事，无辭譲也。○讇，本亦作謟，𠡠撿反。"
                },
                {
                    "paragraph": "子曰：邇臣守和，宰正百官，大臣慮四方。",
                    "zhushu": "邇，近也。和，謂調和君事者也。斉景公曰：唯據與我和。宰，冢宰也。冢宰主治百官。"
                },
                {
                    "paragraph": "子曰：事君欲諌不欲陳。",
                    "zhushu": "陳，謂言其過於外也。"
                },
                {
                    "paragraph": "詩云：心乎愛矣，瑕不謂矣。中心藏之，何日忘之？",
                    "zhushu": "瑕之言胡也，謂，猶告也。○藏，如字，鄭解詩作臧，云：善也。"
                },
                {
                    "paragraph": "子曰：事君難進而易退，則位有序；易進而難退，則亂也。",
                    "zhushu": "亂，謂賢否不别。○易，以䜴反，下及注易絶同。重意：事君難進而易退，儒行四十一：其難進而易退也。重言：則亂也三，一見下文，一見坊記三十。"
                },
                {
                    "paragraph": "故君子三揖而進，一辭而退，以逺亂也。",
                    "zhushu": "進難者，爲主人之擇巳也。退速者，爲君子之倦也。○逺，于萬反。爲主人，于僞反，下同。"
                },
                {
                    "paragraph": "子曰：事君三違而不岀竟，則利禄也。人雖曰不要，君弗信也。",
                    "zhushu": "違，猶去也。利禄，言爲貪禄留也。臣以道去君，至於三而不遂去，是貪禄。必以其強与君要也。○竟，音境。要，於遥反，注同。言爲，于僞反。強，其良反，舊其兩反。"
                },
                {
                    "paragraph": "子曰：事君愼始而敬終。",
                    "zhushu": "輕交易絶，君子所恥。"
                },
                {
                    "paragraph": "子曰：事君可貴可賤，可富可貧，可生可殺，而不可使爲亂。",
                    "zhushu": "亂。謂違廢事君之礼。"
                },
                {
                    "paragraph": "子曰：事君，軍旅不辟難，朝廷不辭賤。",
                    "zhushu": "言尚忠且謙也。○不辟，音避。難，乃旦反。朝，直遥反。"
                },
                {
                    "paragraph": "處其位而不履其事，則亂也。",
                    "zhushu": "履，猶行也。"
                },
                {
                    "paragraph": "故君使其臣，得志則愼慮而從之，否則孰慮而從之，終事而退，臣之厚也。",
                    "zhushu": "使，謂使之聘問師役之属也。愼慮而從之者，此已志也，欲其必有成也。否，謂非巳志也。孰慮而從之，又計於巳利害也。終事而退，非巳志者，事成則去也。事，或爲身。○愼，本亦作，古眘字。"
                },
                {
                    "paragraph": "易曰：不事王侯，髙尚其事。",
                    "zhushu": "言臣致仕而去，不復事君，而君猶髙，尚其所爲之事也。大其成功也。○復，扶又反。"
                },
                {
                    "paragraph": "子曰：唯天子受命于天，士受命于君。",
                    "zhushu": "言皆有所受，不敢專也。唯，當爲雖，字之誤也。○唯天子，唯，音雖，岀注。"
                },
                {
                    "paragraph": "故君命順，則臣有順命；君命逆，則臣有逆命。",
                    "zhushu": "言臣受順則行順，受逆則行逆，如其所受於君，則爲君不易矣。○易，以䜴反。"
                },
                {
                    "paragraph": "詩曰：鵲之姜姜，鶉之賁賁。人之無良，我以爲君。",
                    "zhushu": "姜姜、賁賁，爭闘惡貌也。良，善也。言我以惡人爲君，亦使我惡，如大鳥姜姜於上，小鳥賁賁於下。○鵲，字林作鵲，說文作䧿，音七略反。姜，居良反。鶉，土倫反。賁，音奔，注同。"
                },
                {
                    "paragraph": "子曰：君子不以辭盡人，",
                    "zhushu": "不見人之言語，則以爲善，言其餘行或時惡也。○行，下孟反，下文并注同。"
                },
                {
                    "paragraph": "故天下有道，則行有枝葉；天下無道，則辭有枝葉。",
                    "zhushu": "行有枝葉，所以益德也。言有枝葉，是衆虚華也。枝葉依幹而生，言行亦由礼出。"
                },
                {
                    "paragraph": "是故君子於有喪者之側，不能賻焉，則不問其所費；於有病者之側，不能饋焉，則不問其所欲；有客不能館，則不問其所舎。",
                    "zhushu": "皆辟有言而无其實。○賻，音附。費，芳貴反。饋，其位反。辟，音避，重意：君子於有䘮者之側，至不問其所舎。曲礼上云：弔䘮弗能賻，不問其所費；問疾弗能遺，不問其所欲。見人弗能館，不問其所舎。"
                },
                {
                    "paragraph": "故君子之接如水，小人之接如醴。君子淡以成，小人甘以壞。",
                    "zhushu": "水相得，合而已。酒醴相得則敗。淡，无酸酢，少味也。接，或爲交。○醴，徐音礼。淡，大敢反，又大暫反，徐徒闞反，注同。酸，悉官反。酢，七故反。"
                },
                {
                    "paragraph": "小雅曰：盗言孔甘，亂用是餤。",
                    "zhushu": "盗，賊也。孔，甚也。餤，進也。○餤音談，徐本作鹽，以占反。"
                },
                {
                    "paragraph": "子曰：君子不以口譽人，則民作忠。",
                    "zhushu": "譽，䋲也。○譽，音餘，注同。䋲，市升反。左傳：以繩爲譽。重言：則民作忠二，坊記一。"
                },
                {
                    "paragraph": "故君子問人之寒則衣之，問人之飢則食之，稱人之羙則爵之。",
                    "zhushu": "皆爲有言，不可以无實。○衣，於旣反。食，音似。爲，于僞反。"
                },
                {
                    "paragraph": "國風曰：心之憂矣，於我歸說。",
                    "zhushu": "欲歸其所說忠信之人也。○說，音恱，又始銳反，注同。"
                },
                {
                    "paragraph": "子曰：口惠而實不至，怨菑及其身。",
                    "zhushu": "善言而无信，人所惡也。○菑，音災。惡，烏路反。"
                },
                {
                    "paragraph": "是故君子與其有諾責也，寧有巳怨。",
                    "zhushu": "巳，謂不許也。言諾而不与，其怨大於不許。○巳，音以。"
                },
                {
                    "paragraph": "國風曰：言𥬇晏晏，信誓旦旦，不思其反。反是不思，亦巳焉哉。",
                    "zhushu": "此皆相与爲昬礼而不終者也。言始合㑹，言𥬇和說，要誓甚信。今不思其本，恩之反覆，反覆之不思，亦巳焉哉？无如此人何，怨之深也。○晏，於諫反。信誓，本亦作天誓。旦，如字，字林亦作𢘇，亦巳，音以。說，音恱。覆、反覆，並芳服反。"
                },
                {
                    "paragraph": "子曰：君子不以色親人。情䟽而貌親，在小人則穿窬之盗也與？子曰：情欲信，辭欲巧。",
                    "zhushu": "巧，謂順而說也。○穿，音川。窬，范羊朱反，徐音豆。與，音餘。說，音恱。"
                },
                {
                    "paragraph": "子言之：昔三代明王，皆事天地之神明，無非卜筮之用，不敢以其私褻事上帝，",
                    "zhushu": "言動任卜筮也。神明，謂羣神也。"
                },
                {
                    "paragraph": "是故不犯曰月，不違卜筮。",
                    "zhushu": "日月，謂冬夏至、正月及四時也。所不違者，日與牲尸也。○夏，户嫁反。重意：不違卜筮，下文：不違龜筮。"
                },
                {
                    "paragraph": "卜筮不相襲也。",
                    "zhushu": "襲，因也。大事則卜，小事則筮。○重言：卜筮不相襲也一，曲禮上。一無也字。"
                },
                {
                    "paragraph": "大事有時日，",
                    "zhushu": "大事，有事於大神，有常時常日也。"
                },
                {
                    "paragraph": "小事無時日，有筮。",
                    "zhushu": "有事於小神，無常時常日。有筮，臨有事筮之。"
                },
                {
                    "paragraph": "外事用剛日，内事用柔日。",
                    "zhushu": "順、隂陽也。陽爲外，隂爲内，事之外内，别乎四郊。○别，彼列反，重意：外事用剛日，内事用柔日。曲禮上：外事以剛日，内事以柔日。"
                },
                {
                    "paragraph": "不違龜筮。子曰：牲牷、禮樂、齊盛，是以無害乎鬼神，無怨乎百姓。",
                    "zhushu": "牷，猶純也。○牷，音全，純色也，本亦作全，注同。齊，音粢，本亦作韲。"
                },
                {
                    "paragraph": "子曰：后稷之祀易富也。其辭恭，其欲儉，其禄及子孫。",
                    "zhushu": "富之言備也。以傳丗之禄，共儉者之祭，易備也。○易，以䜴反，注同。傳，丈專反，下同。共，音恭。"
                },
                {
                    "paragraph": "詩曰：后稷兆祀，庶無罪悔，以迄于今。",
                    "zhushu": "兆，四郊之祭處也。迄，至也。言祀后稷於郊以配天，庶幾其無罪悔乎？福禄傳丗，乃至於今。迄，許訖反。處，昌慮反，下建囯之處同。"
                },
                {
                    "paragraph": "子曰：大人之器威敬。",
                    "zhushu": "言其用之尊嚴。"
                },
                {
                    "paragraph": "天子無筮，",
                    "zhushu": "謂征伐出師若廵守也。天子至尊，大事皆用卜也。春秋傳曰：先王卜征五年，歲襲其祥。○守，手又反。"
                },
                {
                    "paragraph": "諸侯有守筮。",
                    "zhushu": "守筮，守囯之筮，囯有事則用之。"
                },
                {
                    "paragraph": "天子道以筮，",
                    "zhushu": "始將出，卜之，道有小事則用筮。"
                },
                {
                    "paragraph": "諸侯非其國不以筮，卜宅寢室。",
                    "zhushu": "入他囯則不筮。不敢問吉凶於人之囯也。諸侯受封乎天子，因囯而囯，唯宮室欲改易者，得卜之耳。"
                },
                {
                    "paragraph": "天子不卜處大廟。",
                    "zhushu": "卜可建囯之處，吉，則宫廟吉可知。○大，音太。"
                },
                {
                    "paragraph": "子曰：君子敬則用祭器，",
                    "zhushu": "謂朝聘待賔客崇敬，不敢用燕器也。○朝，直遥反。"
                },
                {
                    "paragraph": "是以不廢日月，不違龜筮，以敬事其君長。",
                    "zhushu": "用龜筮，問所貢獻也。○長，丁丈反。"
                },
                {
                    "paragraph": "是以上不瀆於民，下不䙝於上。",
                    "zhushu": "言上之於下以直，則下應之以正，不䙝慢也。○應，應對之應。慢，字又作慢，武諌反。"
                }
            ]
        },
        {
            "name": "緇衣第三十三",
            "paragraphs": [
                {
                    "paragraph": "緇衣第三十三",
                    "zhushu": "陸曰：鄭云：善其好賢者之厚，故述其所稱之詩，以爲其名也。緇衣，鄭詩，美武公也。劉瓛云：公孫尼子所作也。",
                    "type": 1
                },
                {
                    "paragraph": "子言之曰：爲上易事也，爲下易知也，則刑不煩矣。",
                    "zhushu": "言君不苛虐，臣無姦心，則刑可以措。○子言之曰，此篇二十四章，唯此一子言之，後皆作子曰。湯，以䜴反，下同。苛，音何。錯，七故反，本亦作惜，同。"
                },
                {
                    "paragraph": "子曰：好賢如緇衣，惡惡如巷伯，則爵不瀆而民作愿，刑不試而民咸服。",
                    "zhushu": "緇衣、巷伯，皆詩篇名也。緇衣首章曰：緇衣之宜兮，敝予又改爲兮。適子之館兮，還予授子之粲兮。言此衣緇衣者，賢者也，宜長爲囯君。其衣敝，我願改制，授之以新衣。是其好賢，欲其貴之甚也。巷伯六章曰：取彼䜛人，投𢌿豺虎。豺虎不食，投𢌿有北。有北不受，投𢌿有昊。此其惡惡，欲其死亡之甚也。爵不瀆者，不輕爵人也。試，用也。咸，皆也。○好，呼報反，注同。緇，則其反。惡惡，上烏路反，下如字，注同。巷，户降反。巷伯，小雅篇名。愿，音願。還，音旋。粲，七旦反。衣緇衣，上於旣反，下如字。䜛人，本又依詩作譛人。投𢌿，必利反，下同。豺，仕皆反。昊，胡老反，本或作皓，同。"
                },
                {
                    "paragraph": "大雅曰：儀刑文王，萬國作孚。",
                    "zhushu": "刑，法也。孚，信也。儀法文王之德而行之，則天下無不爲信者也。文王爲政，克明德愼罰。"
                },
                {
                    "paragraph": "子曰：夫民教之以德，齊之以禮，則民有格心；教之以政，齊之以刑，則民有遯心。",
                    "zhushu": "格，來也。遯，逃也。○格，古伯反。遯，徒遜反，亦作遁。"
                },
                {
                    "paragraph": "故君民者，子以愛之，則民親之；信以結之，則民不倍；恭以涖之，則民有孫心。",
                    "zhushu": "涖，臨也。孫，順也。○倍，音佩，下注同。涖，音利，又音𩔖。孫，音遜，注同。"
                },
                {
                    "paragraph": "甫刑曰：苗民匪用命，制以刑，惟作五虐之刑，曰法。是以民有惡德，而遂絶其世也。",
                    "zhushu": "甫刑，尚書篇名。匪，非也。命，謂政令也。髙辛氏之末，諸侯有三苗者作亂，其治民不用政令，專制御之以嚴刑，乃作五虐蚩尤之刑，以是爲法，於是民皆爲惡，起倍畔也。三苗由此見滅無後丗。由不任德。○蚩，尺之反。畔，本或作叛，俗字，非也。任，而鴆反。"
                },
                {
                    "paragraph": "子曰：下之事上也，不從其所令，從其所行。",
                    "zhushu": "言民化行，不拘於言。○行，下孟反，注同，又如字。拘，音俱。重言：下之事上也二，下文一。"
                },
                {
                    "paragraph": "上好是物，下必有甚者矣。",
                    "zhushu": "甚者，甚於君也。○好，呼報反，下皆同。"
                },
                {
                    "paragraph": "故上之所好惡，不可不愼也，是民之表也。",
                    "zhushu": "言民之從君，如影逐表。○惡，烏路反。影，如字，一音英領反。重言：是民之表也三，下文一。"
                },
                {
                    "paragraph": "子曰：禹立三年，百姓以仁遂焉，豈必盡仁？",
                    "zhushu": "言百姓傚禹爲仁，非本性能仁也。遂，猶逹也。○傚，胡孝反。"
                },
                {
                    "paragraph": "詩云：赫赫師尹，民具爾瞻。甫刑云：一人有慶，兆民頼之。大雅曰：成王之孚，下土之式。",
                    "zhushu": "皆言化君也。孚，信也。式，法也。○赫，許百反，王，如字，徐于况反。"
                },
                {
                    "paragraph": "子曰：上好仁，則下之爲仁爭先人。故長民者章志、貞教、尊仁，以子愛百姓，民致行巳以說其上矣。",
                    "zhushu": "章，明也。貞，正也。民致行巳者，民之行皆盡巳心。○長，丁丈反。說音恱。"
                },
                {
                    "paragraph": "詩云：有梏德行，四國順之。",
                    "zhushu": "梏，大也，直也。○梏音角，詩作斍，行，下孟反。"
                },
                {
                    "paragraph": "子曰：王言如絲，其岀如綸；王言如綸，其岀如綍。",
                    "zhushu": "言，言岀。弥，大也。綸，今有秩、嗇夫所佩也。綍，引棺索也。○綸，音倫，又古頑反，綬也。如綍，音弗，大索。嗇，音色。索，悉洛反。"
                },
                {
                    "paragraph": "故大人不倡游言。",
                    "zhushu": "游，猶浮也，不可用之之言也。○倡，昌尚反。"
                },
                {
                    "paragraph": "可言也，不可行，君子弗言也；可行也，不可言，君子弗行也。則民言不危行，而行不危言矣。",
                    "zhushu": "危，猶髙也。言不髙於行，行不髙於言，言行相應也。○行、而行，皆下孟反，注及下皆同。應，應對之應。"
                },
                {
                    "paragraph": "詩云：淑愼爾止，不諐于儀。",
                    "zhushu": "淑，善也。諐，過也。言善愼女之容止，不可過於礼之威儀也。○諐，起䖍反。女，音汝。"
                },
                {
                    "paragraph": "子曰：君子道人以言，而禁人以行，",
                    "zhushu": "禁，猶謹也。○道，音導。"
                },
                {
                    "paragraph": "故言必慮其所終，而行必稽其所敝，則民謹於言而愼於行。",
                    "zhushu": "稽，猶考也，議也。○稽，古兮反。"
                },
                {
                    "paragraph": "詩云：愼爾岀話，敬爾威儀。",
                    "zhushu": "話，善言也。○話，胡快反。"
                },
                {
                    "paragraph": "大雅曰：穆穆文王，於緝熈敬止。",
                    "zhushu": "緝、熙，皆明也。言於明明乎敬其容止。○於，音烏，注同。緝，七入反。熈，許其反，毛詩傳云：緝熈，光明也。"
                },
                {
                    "paragraph": "子曰：長民者，衣服不貳，從容有常，以齊其民，則民德壹。",
                    "zhushu": "貳，不壹也。○長，丁丈反，下君長同。貳，夲或作貸，同音二，下同。從，七凶反。"
                },
                {
                    "paragraph": "詩云：彼都人士，狐裘黄黄。其容不改，岀言有章。行歸于周，萬民所望。",
                    "zhushu": "黄衣，則狐裘，大蜡之服也，詩人見而說焉。章，文章也。忠信爲周。此詩毛氏有之，三家則亡。○黄，徐本作横，音黄。蜡，仕嫁反。說，音恱。"
                },
                {
                    "paragraph": "子曰：爲上可望而知也，爲下可述而志也，則君不疑於其臣，而臣不惑於其君矣。",
                    "zhushu": "志，猶知也。"
                },
                {
                    "paragraph": "尹吉曰：惟尹躬及湯，咸有壹德。",
                    "zhushu": "吉，當爲告。告，古文誥，字之誤也。尹告，伊尹之誥也。書序以爲咸有壹德，今亡。咸，皆也。君臣皆有壹徳不貳，則无疑惑也。○吉，依注爲告，音誥，羔報反。"
                },
                {
                    "paragraph": "詩云：淑人君子，其儀不忒。",
                    "zhushu": ""
                },
                {
                    "paragraph": "子曰：有國者，章義𤺺惡，以示民厚，則民情不貳。",
                    "zhushu": "章，明也。𤺺，病也。○忒，他得反，本或作貳，音二。章義，如字，尚書作善，皇云：義，善也。𤺺，丁但反。"
                },
                {
                    "paragraph": "詩云：靖共爾位，好是正直。",
                    "zhushu": ""
                },
                {
                    "paragraph": "子曰：上人疑則百姓惑，下難知則君長勞。",
                    "zhushu": "難知，有姦心也。○共，音恭，本亦作恭。好，呼報反。"
                },
                {
                    "paragraph": "故君民者，章好以示民俗，愼惡以御民之淫，則民不惑矣。",
                    "zhushu": "淫，貪侈也。孝經曰：示之以好惡，而民知禁。○好，如字，又呼報反，注同。惡，如字，又烏路反，注同。侈，昌氏反，又式氏反。"
                },
                {
                    "paragraph": "臣儀行，不重辭，不援其所不及，不煩其所不知，則君不勞矣。",
                    "zhushu": "儀，當爲義，声之誤也。言臣義事君則行也。重，猶尚也。援，猶引也。引君所不及，謂必使。其君所行如堯舜也。不煩以其所不知，謂必使其知，慮如聖人也。凢告諭人，當隨其才以誘之。○行，如字。援，音爰，注同。知慮，音智。"
                },
                {
                    "paragraph": "詩云：上帝板板，下民卒𤺺。",
                    "zhushu": "上帝，喻君也。板板，辟也。卒，尽也。𤺺，病也。此君使民惑之詩。○板，布綰反，注同。亶，丁但反，本亦作𤺺。辟，匹亦反，字亦作僻，同。"
                },
                {
                    "paragraph": "小雅曰：匪其止共，惟王之卭。",
                    "zhushu": "匪，非也。卭，勞也。言臣不止於恭敬其職，惟使王之勞。此臣使君勞之詩也。○共，音恭，皇本作躬，云：躬，恭也。卭，其恭反。"
                },
                {
                    "paragraph": "子曰：政之不行也，教之不成也，爵禄不足勸也，刑罰不足恥也。故上不可以䙝刑而輕爵。",
                    "zhushu": "言政教所以明賞罰。○亵，息列反。"
                },
                {
                    "paragraph": "康誥曰：敬明乃罰。甫刑曰：播刑之不迪。",
                    "zhushu": "康，康叔也。作誥，尚書篇名也。播，猶施也，不，衍字耳。迪，道也。言施刑之道。○播，徐𥙷餓反。迪，音狄。衍，延善反。"
                },
                {
                    "paragraph": "子曰：大臣不親，百姓不寧，則忠敬不足，而富貴巳過也。大臣不治，而邇臣比矣。",
                    "zhushu": "忠敬不足，謂臣不忠於君，君不敬其臣。迩，近也。言近以見逺，言大以見小，互言之，此私相親也。○治，音值。比，毗志反，注同，親也。見，賢遍反，下並同。"
                },
                {
                    "paragraph": "故大臣不可不敬也，是民之表也；邇臣不可不愼也，是民之道也。",
                    "zhushu": "民之道，言民循從也。"
                },
                {
                    "paragraph": "君毋以小謀大，母以逺言近，母以内圖外，",
                    "zhushu": "圖，亦謀也。言凢謀之，當各於其黨。於其黨，知其過審也。大臣柄權於外，小臣执命於内，或時交爭，轉相䧟害。○母，音无，下同。柄，音秉，兵永反。爭，爭闘之爭。"
                },
                {
                    "paragraph": "則大臣不怨，邇臣不疾，而遠臣不蔽矣。",
                    "zhushu": "疾，猶非也。○蔽，必丗反。"
                },
                {
                    "paragraph": "葉公之顧命曰：母以小謀敗大作，母以嬖御人疾莊后，母以嬖衘士疾莊士、大夫、卿士。",
                    "zhushu": "葉公，楚縣公，葉公子髙也。臨死遺書曰：顧命，小謀，小臣之謀也。大作，大臣之所爲也。嬖御人，爱妾也。疾，亦非也。荘后，適夫人斉莊得礼者。嬖御士，爱臣也。莊士，亦謂士之斉莊得礼者，今爲大夫、卿、士。○葉，舒渉反，注同。葉公，楚大夫沈諸梁也，字子髙，爲葉縣尹。僣称公也。敗，𥙷邁反。嬖，必惠反，徐甫詣反，又𥙷弟反，字林方䜴反，賤而得幸曰嬖。云便嬖爱妾。莊后，側良反，斉莊也，下及注同。適，丁歷反。斉莊，側皆反，下同。"
                },
                {
                    "paragraph": "子曰：大人不親其所賢，而信其所賤，民是以親失，而教是以煩。",
                    "zhushu": "親失，失其所當親也。教煩由信賤也。賤者无壹德也。"
                },
                {
                    "paragraph": "詩云：彼求我則，如不我得。執我仇仇，亦不我力。",
                    "zhushu": "言君始求我，如恐不得我，既得我，持我仇仇然不堅固，亦不力用我，是不親信我也。○仇，音求，尔雅云：讎也。"
                },
                {
                    "paragraph": "君陳曰：未見聖，若巳弗克見；旣見聖，亦不克由聖。",
                    "zhushu": "克，能也。由，用也。○陳，本亦作古陳字。若巳弗克見，音紀，尚書无巳字。"
                },
                {
                    "paragraph": "子曰：小人溺於水，君子溺於口，大人溺於民，皆在其所䙝也。",
                    "zhushu": "言人不溺於所敬者，溺，謂覆没不能自理出也。○溺，乃歷反。覆，芳服反。"
                },
                {
                    "paragraph": "夫水近於人而溺人，德易狎而難親也，易以溺人；",
                    "zhushu": "言水，人之所沐浴，自㓗清者至於深渊洪波，所當畏愼也。由近人之故，或泳之游之，䙝慢而无戒心，以取溺焉。有德者亦如水矣，𥘉時斈其近者小者，以從人事，自以爲可，則侮狎之。至於先王人道、性与天命，則遂扜格不入，迷惑无聞，如溺於大水矣。難親，親之當粛敬，如臨深渊。○近，附近之近，注由近人同。易，以豉反，下同。狎，徐户甲反。清，如字，又才性反。洪，本又作鴻。泳，音詐，潜行爲泳。○游，音由。侮，亡甫反。捍，胡旦反。格，户白反。重言：易以溺人三，二見下文。"
                },
                {
                    "paragraph": "口費而煩，易岀難悔，易以溺人；",
                    "zhushu": "費，猶惠也。言口多空言，且煩数也。過言一岀，駟馬不能及，不可得悔也。口舌所覆，亦如溺矣。費，或爲哱，或爲悖。○費，芳費反，注同。数，色角反。覆，芳服反，又芳又反。哱，或爲悖，並布内反。"
                },
                {
                    "paragraph": "夫民閉於人而有鄙心，可敬不可慢，易以溺人。",
                    "zhushu": "言民不通於人道，而心鄙詐，難卒告諭。人君敬愼以臨之則可，若陵虐而慢之，分崩怨畔，君无所尊，亦如溺矣。○慢，本又作漫，音武諌反。卒，寸忽反。"
                },
                {
                    "paragraph": "故君子不可以不愼也。",
                    "zhushu": "愼所可亵，乃不溺矣。"
                },
                {
                    "paragraph": "太甲曰：毋越厥命，以自覆也。若虞機張，往省括于厥度則釋。",
                    "zhushu": "越之言蹷也。厥，其也。覆，敗也。言无自顛蹷女之政教，以自毁敗。虞，主田獵之地者也。機，弩牙也。度，謂所擬射也。虞人之射禽，弩巳張，從機間視括，与所射參相得，乃後釋弦發矢。爲政亦以巳心參於羣臣及万民，可乃後施也。○大，音泰。覆，芳服反，注同。括，古活反。于厥度，如字，又大各反，注同，尚書无厥字。蹷，其厥反，又紀衛反，一音厥。女，音汝。擬，魚起反，本亦作擬。射，食亦反，下同。"
                },
                {
                    "paragraph": "兊命曰：惟口起羞，惟甲胄起兵，惟衣裳在笥，惟干戈省厥躬。",
                    "zhushu": "兊，當爲說，謂殷髙宗之臣傅說也，作書以命髙宗，尚書篇名也。羞，猶辱也。衣裳，朝祭之服也。惟口起辱，當慎言語也。惟甲胄起兵，當愼軍旅之事也。惟衣裳在笥，當服以爲礼也。惟干戈省厥躬，當恕巳不尚害人也。○兊，依注作說，本亦作說。兵，尚書作戎。笥，司吏反。爲說，音恱，下傳說同。朝，直遥反。"
                },
                {
                    "paragraph": "太甲曰：天作孽，可違也；自作孽，不可以逭。",
                    "zhushu": "違，猶辟也。逭，逃也。○孽，魚列反，下同。尚書作天作孽。猶可違也。不可以䠉，本又作逭，乎乱反，尚書作弗可逭，无以字。辟，音避。"
                },
                {
                    "paragraph": "尹吉曰：惟尹躬天見于西邑夏，自周有終，相亦惟終。",
                    "zhushu": "尹吉，亦尹誥也。天，當爲先字之誤。忠信爲周。相，助也，謂臣也。伊尹言尹之先祖，見夏之先，君臣皆忠，惟以自終。今天絶桀者，以其自作孽。伊尹始仕於夏，此時就湯矣。夏之邑在亳西。見，或爲敗，邑，或爲予。○吉，音誥，岀注，羔報反。天，依注作先，西田反。相，息亮反。亳，歩各反。"
                },
                {
                    "paragraph": "子曰：民以君爲心，君以民爲體。心莊則體舒，心肅則容敬。心好之，身必安之；君好之，民必欲之。心以體全，亦以體傷；君以民存，亦以民亡。",
                    "zhushu": "荘，斉莊也。○好，呼報反，下同。斉，側皆反。重言：君好之三，二見楽記。"
                },
                {
                    "paragraph": "詩云：昔吾有先正，其言明且清。國家以寧，都邑以成，庶民以生。誰能秉國成？不自爲正，卒勞百姓。",
                    "zhushu": "先正，先君長也。誰能秉囯成，傷今無此人也。成，邦之八成也。誰能秉行之，不自以所爲者正，盡劳來百姓憂念之者与？疾時大臣專功爭美。○昔吾有先正，從此至庶民以生揔五句，今詩皆無此語，餘在小雅節南山篇，或皆逸詩也。清，舊才性反，一云：此詩協韻，宜如字。上先正，當音征。誰能秉囯成，毛詩無能字。勞，力報反，注勞來同，詩依字讀。長，丁丈反。來，力𠕅反。与音餘。"
                },
                {
                    "paragraph": "君雅曰：夏日暑雨，小民惟曰怨。資冬祈寒，小民亦惟曰怨。",
                    "zhushu": "雅，書序作牙，假借字也。君雅，周穆王司徒，作尚書篇名也。資，當爲至，齊、魯之語，声之誤也。祈之言是也。齊，西偏之語也。夏日暑雨，小民怨天。至冬是寒，小民又怨天。言民𢘆多怨，爲其君難。○雅音牙，注同，尚書作牙。夏日，户嫁反，注同，尚書無日字。資，依注音至，尚書作咨，連上句云怨咨。祈，巨依反，徐巨尸反，字林上尸反。"
                },
                {
                    "paragraph": "子曰：下之事上也，身不正，言不信，則義不壹，行無𩔖也。",
                    "zhushu": "𩔖，謂比式。○行，下孟反，下行有格同。比式，如字，比方法式。重言：下之事上也三，上文二。"
                },
                {
                    "paragraph": "子曰：言有物而行有格也，是以生則不可奪志，死則不可奪名。",
                    "zhushu": "物，謂事驗也。格，舊法也。是故，一本作以。"
                },
                {
                    "paragraph": "故君子多聞，質而守之；多志，質而親之；精知，略而行之。",
                    "zhushu": "質，猶少也。多志，謂博交汎愛人也。精知，孰慮於衆也。精，或爲清。○知，如字，一音智，注同。汜，音泛。"
                },
                {
                    "paragraph": "君陳曰：岀入自爾師虞，庶言同。",
                    "zhushu": "自，由也。師、庶，皆衆也。虞，度也。言岀内政教，當由女衆之所謀，度衆言同乃行之，政教當由一也。○度，待洛反，下同。"
                },
                {
                    "paragraph": "詩云：淑人君子，其儀一也。",
                    "zhushu": ""
                },
                {
                    "paragraph": "子曰：唯君子能好其正，小人毒其正。",
                    "zhushu": "正，當爲匹，字之誤也。匹，謂知識朋友。○好，呼報反，下皆同。正，音匹，出注，下同。"
                },
                {
                    "paragraph": "故君子之朋友有郷，其惡有方。",
                    "zhushu": "郷，方，喻、輩𩔖也。小人徼利，其友，無常也。○郷，許亮反，又音香，注同。輩，布内反。徼，五堯反，下同。"
                },
                {
                    "paragraph": "是故邇者不惑，而逺者不疑也。",
                    "zhushu": "言其可望而知。邇。近也。"
                },
                {
                    "paragraph": "詩云：君子好仇。",
                    "zhushu": "仇，匹也。"
                },
                {
                    "paragraph": "子曰：輕絶貧賤，而重絶冨貴，則好賢不堅，而惡惡不著也。人雖曰不利，吾不信也。",
                    "zhushu": "言此近徼利也。○惡惡，上烏路反，下如字。著，張慮反。近，附近之近。"
                },
                {
                    "paragraph": "詩云：朋友攸攝，攝以威儀。",
                    "zhushu": "攸，所也。言朋友以礼義相攝。正，不以貧富貴賤之利也。"
                },
                {
                    "paragraph": "子曰：私惠不歸德，君子不自留焉。",
                    "zhushu": "私惠，謂不以公礼相慶賀，時以小物相周遺也。言其物不可以爲德，則君子不以身留此人也。相惠以䙝瀆邪辟之物，是爲不歸於德。帰，或爲懷。○遺，于季反。邪，似嗟反，徐以車反。辟，匹亦反。"
                },
                {
                    "paragraph": "詩云：人之好我，示我周行。",
                    "zhushu": "行，道也。言示我以忠信之道。○行，户剛反，又如字。"
                },
                {
                    "paragraph": "子曰：苟有車，必見其軾；苟有衣，必見其敝。人苟或言之，必聞其聲；苟或行之，必見其成。",
                    "zhushu": "言凢人舉事，必有後驗也。見其軾，謂載也。敝，敗衣也。衣或在内，新時不見。○軾，音式。敝，鄭婢世反，敗也。庾必丗反，隱蔽也。人苟或言之，一本無人字。不見，如字，又賢遍反。"
                },
                {
                    "paragraph": "葛覃曰：服之無射。",
                    "zhushu": "射，厭也。言巳願采葛以爲君子之衣，令君子服之無厭，言不虚也。○覃，徒南反。射，音亦，注同。厭，於豔反，後皆同。令，力呈反。"
                },
                {
                    "paragraph": "子曰：言從而行之，則言不可飾也；行從而言之，則行不可節也。",
                    "zhushu": "從，猶隨也。○行從，下孟反，下則行、下注以行同。"
                },
                {
                    "paragraph": "故君子寡言而行，以成其信，則民不得大其美而小其惡。",
                    "zhushu": "以行爲驗，虚言无益於善也。寡，當爲顧，聲之誤也。○寡，音顧，出注。"
                },
                {
                    "paragraph": "詩云：白圭之玷，尚可磨也。斯言之玷，不可爲也。",
                    "zhushu": "玷，缺也。言圭之缺，尚可磨而平之；言之缺，無如之何。○玷，丁簟反，又丁念反，下及注同。磨，莫何反。"
                },
                {
                    "paragraph": "小雅曰：允也君子，展也大成。",
                    "zhushu": "允，信也。展，誠也。"
                },
                {
                    "paragraph": "君奭曰：昔在上帝，周田觀文王之德，其集大命于厥躬。",
                    "zhushu": "奭，召公名也。作尚書篇名也。古文“周田觀文王之德”爲“割申勸寧王之德”，今博士讀爲厥亂勸寧王之德。三者皆異，古文似近之。割之言盖也，言文王有誠信之德，天蓋申勸之，集大命於其身，謂命之使王天下也。○奭，音釋。周田觀文，依注讀爲割申勸寧。召，尚照反，本亦作邵。近，附近之近。王，于况反。"
                },
                {
                    "paragraph": "子曰：南人有言曰：人而無𢘆，不可以爲卜筮。古之遺言與？龜筮猶不能知也，而况於人乎？",
                    "zhushu": "𢘆，常也。不可爲卜筮。言卦兆不能見其情，定其吉凶也。○與，音餘。"
                },
                {
                    "paragraph": "詩云：我龜旣厭，不我告猶。",
                    "zhushu": "猶，道也。言䙝而用之，龜厭之，不告以吉凶之道也。"
                },
                {
                    "paragraph": "兊命曰：爵無及惡德，民立而正事。純而𥙊祀，是爲不敬。事煩則亂，事神則難。",
                    "zhushu": "惡德，無𢘆之德。純，猶皆也。言君𥙊祀，賜諸臣爵，毋與惡德之人也。民將立以爲正，言倣傚之疾。事皆如是，而以祭祀，是不敬鬼神也。惡德之人使事煩，事煩則亂，使事鬼神，又難以得福也。純，或爲煩。○兊，音悅。毋，音無。倣，方往反。傚，户教反。"
                },
                {
                    "paragraph": "易曰：不𢘆其德，或承之羞。𢘆其德偵，婦人吉，夫子凶。",
                    "zhushu": "羞，猶辱也。傎，問也。問正爲偵。婦人，從人者也。以問正爲常德則吉。男子當專行幹事，而以問正爲常德，是亦無𢘆之人也。○偵，音貞，周易作貞。幹，古半反。"
                }
            ]
        },
        {
            "name": "奔喪第三十四",
            "paragraphs": [
                {
                    "paragraph": "奔喪第三十四",
                    "zhushu": "陸曰：鄭云：奔喪者，居於他邦，聞䘮奔歸之礼。實曲礼之正篇也。",
                    "type": 1
                },
                {
                    "paragraph": "奔喪之禮，始聞親喪，以哭荅使者，盡哀。問故，又哭，盡哀。",
                    "zhushu": "親，父母也。以哭荅使者，驚怛之哀無辭也。問故，問親喪所由也。雖非父母，聞喪而哭，其礼亦然也。○奔䘮，此正字也，說文云：從哭亡，亡亦聲也。哭，空木反。使，色吏反，注同。怛，都達反。"
                },
                {
                    "paragraph": "遂行。日行百里，不以夜行。",
                    "zhushu": "雖有哀戚，猶辟害也。晝夜之分，别於昬明。哭則遂行者，不爲位。○辟音避。分，扶問反，又方云反。别，彼列反。"
                },
                {
                    "paragraph": "唯父母之喪，見星而行，見星而舎。",
                    "zhushu": "侵晨冒昬，弥益促也。言唯著異也。○冒，亡北反，又亡報反。著，張慮反。"
                },
                {
                    "paragraph": "若未得行，則成服而后行。",
                    "zhushu": "謂以君命有爲者也。成喪服，得行則行。○爲，于僞反，一音如字。"
                },
                {
                    "paragraph": "過國至竟，哭盡哀而止。",
                    "zhushu": "感此念親，○竟音境，下同。"
                },
                {
                    "paragraph": "哭辟市朝，",
                    "zhushu": "爲驚衆也。○辟音避。朝，直遥反。爲，于僞反。"
                },
                {
                    "paragraph": "望其國竟哭。",
                    "zhushu": "斬衰者也。自是哭且遂行。○衰，七雷反，後皆同。"
                },
                {
                    "paragraph": "至於家，入門左，升自西階，殯東。西面坐，哭盡哀，括髪祖。",
                    "zhushu": "括髪𥘵者，去飾也。未成服者，素委貌，深衣。已成服者，固自喪服矣。○括，古活反。𥘵，徒旱反。去，𦍑吕反。○重言：括髪𥘵，下文互岀，檀弓上下“祖括髪”二。"
                },
                {
                    "paragraph": "降，堂東即位，西郷哭，成踊，",
                    "zhushu": "巳殯者位在下。○郷，許亮反，下西郷同。○重言：降堂東即位，西郷哭，成踊。重見下文。"
                },
                {
                    "paragraph": "襲絰于序東，絞帶，反位，拜賔，成踊，",
                    "zhushu": "襲，服衣也。不於又哭乃絰者，發喪巳踰日，節於是可也。其未小歛而至，与在家同耳。不散帶者，不見尸柩。凢拜賔者，就其位。旣拜，反位，哭踊。○絞，古卯反，又下同，徐户交反。成踊，音勇。散，悉但反。"
                },
                {
                    "paragraph": "送賔，反位。有賔後至者，則拜之，成踊，送賔皆如𥘉。衆主人兄弟皆岀門，岀門哭止，闔門，相者告就次。",
                    "zhushu": "次，𠋣廬也。○闔，户臘反。相，息亮反，下相者皆同。𠋣，於綺反，重言：有賔後至者，則拜之，成踊，送賔皆如𥘉，見下文。"
                },
                {
                    "paragraph": "於又哭，括髪，𥘵，成踊。於三哭，猶括髪，𥘵，成踊。",
                    "zhushu": "又哭，至明日朝也。三哭，又其明日朝也。皆升堂，括髪𥘵，如始至，必又哭。三哭者，象小歛、大歛時也。雜記曰：士三踊，其夕哭從朝。夕哭不括髪，不𥘵，不踊，不以爲数。○不以数也，色主反，本亦作不以爲数。数，色具反。重言：括髪𥘵成踊，重見下文。"
                },
                {
                    "paragraph": "三日成服，拜賔送賔皆如𥘉。",
                    "zhushu": "三日，三哭之明日也。旣哭，成其服。䘮服，杖於序東。"
                },
                {
                    "paragraph": "奔喪者非主人，則主人爲之拜賔、送賔。奔喪者自齊衰以下，入門左，中庭北面，哭盡哀，免麻于序東，即位，𥘵，與主人哭，成踊。",
                    "zhushu": "不升堂哭者，非父母之䘮，統於主人也。麻，亦絰帶也。於此言麻者，明所奔喪雖有輕者，不全喪所，無改服也。凢𥘵者於位，襲於序東。𥘵、襲不相因位。此麻乃𥘵，變於爲父母也。○爲，于僞反，注變於爲父、下注爲母皆同。齊音咨，下同。免音問，下及注皆同。重言：入門左三，下文一。"
                },
                {
                    "paragraph": "於又哭，三哭，皆免袒。有賔，則主人拜賔送賔。",
                    "zhushu": "又哭、三哭，亦入門左，中庭北面，如始至時也。"
                },
                {
                    "paragraph": "丈夫婦人之待之也，皆如朝夕哭位，無變也。",
                    "zhushu": "待奔喪者無變，嫌賔客之也。於賔客以哀變爲敬，此骨肉哀則自哀矣。於此乃言待之，明奔喪者至三哭，猶不以序入也。"
                },
                {
                    "paragraph": "奔母之喪，西面哭盡哀，括髪袒，降堂東即位，西郷哭，成踊，襲免絰于序東，拜賔送賔，皆如奔父之禮。於又哭，不括髮。",
                    "zhushu": "爲母於又哭而免，輕於父也。其也則同。○而免，本或作而不免者，非。"
                },
                {
                    "paragraph": "婦人奔喪，升自東階，殯東，西面坐，哭盡哀。東髽，即位，與主人拾踊。",
                    "zhushu": "婦人，謂姑、姊妹、女子子也。東階，東面階也。婦人入者由闈門。東髽，髽於東序，不髽於房，變於在室者也。去纚大紒曰髽。拾，更也。主人與之更踊，賔客之。○髽，側瓜反。拾，其刼反，注同。闈音違，舊音暉。去，起吕反。纚，色買、所綺二反。紒音計。更音庚，下同。"
                },
                {
                    "paragraph": "奔喪者不及殯，先之墓，北面坐，哭盡哀。主人之待之也，即位於墓左，婦人墓右，成踊盡哀，括髪，東即主人位。絰絞帶，哭成踊，拜賔，反位成踊，相者告事畢。",
                    "zhushu": "主人之待之，謂在家者也。哭於墓，爲父母則𥘵。告事畢者，於此後無事也。○相，㤙亮反，下同。爲，于僞反。重言：相者告事畢，互見下文。"
                },
                {
                    "paragraph": "遂冠，歸入門左，北面，哭盡哀，括髮袒，成踊。東即位，拜賔成踊。賔岀，主人拜送。有賔後至者，則拜之成踊，送賔如𥘉。衆主人兄弟皆岀門，岀門哭止，相者告就次。於又哭，括髪成踊。於三哭，猶括髪成踊。三日成服，於五哭，相者告事畢。",
                    "zhushu": "又哭，三哭不𥘵者，哀戚已乆，殺之也。逸奔喪禮說不及殯曰：於又哭，猶括髪，即位，不𥘵，告事畢者，五哭而不復哭也。成服之朝爲四哭，此謂旣期乃後歸至者也。其未期猶朝夕哭，不止於五哭。○冠音官。𥘵音但。殺，色界反，下哀殺同。復，扶又反。期，音基，下同。○重言：遂冠歸二，下文一。"
                },
                {
                    "paragraph": "爲母所以異於父者，壹括髪，其餘免以終事，他如奔父之禮。",
                    "zhushu": "壹括髪，謂歸入門哭時也。於此乃言爲母，異於父者，明及殯、不及殯，其異者同。○爲，于僞反，注及下爲父同。"
                },
                {
                    "paragraph": "齊衰以下，不及殯，先之墓，西面，哭盡哀，",
                    "zhushu": "不北面者，亦統於主人。"
                },
                {
                    "paragraph": "免麻于東方，即位，與主人哭，成踊，襲。有賔，則主人拜賔、送賔。賔有後至者，拜之如𥘉，相者告事畢，",
                    "zhushu": "不言𥘵言襲者，容斉衰親者或𥘵可。"
                },
                {
                    "paragraph": "遂冠，歸，入門左，北面哭，盡哀，免𥘵，成踊，東即位，拜賔，成踊。賔岀，主人拜送。於又哭，免𥘵，成踊。於三哭，猶免𥘵，成踊。三日成服，於五哭，相者告事畢。",
                    "zhushu": "爲父於又哭，括髪而不𥘵。此又哭、三哭皆言𥘵，𥘵，衍字也。"
                },
                {
                    "paragraph": "聞喪不得奔喪，哭盡哀，問故，又哭盡哀。乃爲位，括髪𥘵，成踊，襲絰，絞帶，即位，",
                    "zhushu": "聞父母䘮而不得奔。謂以君命有事。不然者，不得爲位。位有鄼列之處，如於家朝夕哭位矣。不於又哭乃絰者，䘮至於此踰日，節於是可也。○鄼，子短反。處，昌慮反，下之處同。"
                },
                {
                    "paragraph": "拜賔，反位，成踊。賔岀，主人拜送于門外，反位。若有賔後至者，拜之，成踊，送賔如𥘉。於又哭，括髮𥘵，成踊。於三哭，猶括髪𥘵，成踊。三日成服，於五哭，拜賔、送賔如𥘉。",
                    "zhushu": "不言就次者，當從其事，不可以䘮服廢公職也。其在官亦告就次。言五哭者，以迫公事，五日哀殺，亦可以止。"
                },
                {
                    "paragraph": "若除喪而后歸，則之墓，哭成踊，東括髪𥘵，絰，拜賔，成踊。送賔，反位，又哭盡哀，遂除。於家不哭。",
                    "zhushu": "東，東即主人位，如不及殯者也。遂除，除於墓而歸。"
                },
                {
                    "paragraph": "主人之待之也，無變於服，與之哭，不踊。",
                    "zhushu": "無変於服，自若時服也。亦即位于墓左，婦人墓右。"
                },
                {
                    "paragraph": "自齊衰以下，所以異者免麻。凢爲位，非親喪，齊衰以下皆即位，哭盡哀，而東免絰，即位，𥘵成踊，",
                    "zhushu": "謂無君事，又无故，可得奔䘮，而以巳私未奔者也。父母之䘮，則不爲位，其哭之，不離聞䘮之處。齊衰以下，更爲位而哭，皆可行乃行。○離，力智反。"
                },
                {
                    "paragraph": "襲，拜賔，反位，哭，成踊，送賔，反位，相者告就次，三日五哭卒，主人岀送賔，衆主人、兄弟皆岀門，哭止，相者告事畢。成服，拜賔。",
                    "zhushu": "卒。猶止也。三日五哭者，始聞䘮，訖夕爲位，乃出就次，一哭也，與明日、又明日之朝夕而五哭。不五朝哭，而数朝、夕，備五哭而止，亦爲急奔䘮，巳私事當畢，亦明日乃成服。凢云五哭者，其後有賔，亦与之哭而拜之。○之朝，朝旦也，下同。数，色主反。爲，于僞反。"
                },
                {
                    "paragraph": "若所爲位家逺，則成服而往。",
                    "zhushu": "謂所當奔者，外䘮也。外䘮緩而道逺，成服乃行，容待齎也。○齎，子西反，資糧也，一音咨。"
                },
                {
                    "paragraph": "齊衰望郷而哭，大功望門而哭，小功至門而哭，緦麻即位而哭。",
                    "zhushu": "奔䘮哭，親䟽逺近之差也。差，𥘉佳反，又𥘉宜反，下同。"
                },
                {
                    "paragraph": "哭父之黨於廟，母妻之黨於寢，師於廟門外，朋友於寢門外，所識於野張帷。",
                    "zhushu": "此因五服聞䘮而哭，列人恩諸所當哭者也。黨，謂族𩔖无服者也。逸奔䘮礼曰：哭父族與母黨於廟，妻之黨於寢，朋友於寢門外，壹哭而已，不踊。言壹哭而已，則不爲位矣。"
                },
                {
                    "paragraph": "凢爲位不奠。",
                    "zhushu": "以其精神不存乎是。"
                },
                {
                    "paragraph": "哭天子九，諸侯七，卿大夫五，士三。",
                    "zhushu": "此臣聞君䘮而未奔，爲位而哭，尊卑日数之差也。士亦有属吏，賤不得君臣之名。"
                },
                {
                    "paragraph": "大夫哭諸侯，不敢拜賔。",
                    "zhushu": "謂哭其舊君，不敢拜賔，辟爲主。○辟，音避。"
                },
                {
                    "paragraph": "諸臣在他國，爲位而哭，不敢拜賔。",
                    "zhushu": "謂大夫、士使於列囯。○使，色吏反。"
                },
                {
                    "paragraph": "與諸侯爲兄弟，亦爲位而哭。",
                    "zhushu": "族親昬姻在異囯者。"
                },
                {
                    "paragraph": "凢爲位者壹𥘵。",
                    "zhushu": "謂於礼正，可爲位而哭也。始聞䘮，哭而𥘵，其明日則否。父母之䘮自若，三𥘵也。"
                },
                {
                    "paragraph": "所識者弔，先哭于家，而後之墓，皆爲之成踊，從主人北面而踊。",
                    "zhushu": "從主人而踊。拾踊也。北面，自外來便也。主人墓左西面。○爲，于僞反，下注名爲同。拾，其刼反。便，婢面反。"
                },
                {
                    "paragraph": "凢喪，父在，父爲主；",
                    "zhushu": "与賔客爲礼，宜使尊者。"
                },
                {
                    "paragraph": "父没，兄弟同居，各主其喪。",
                    "zhushu": "各爲其妻、子之喪爲主也。祔則宗子主之。○祔，音附。"
                },
                {
                    "paragraph": "親同，長者主之；",
                    "zhushu": "父母没，如昆弟之䘮，宗子主之。○長，丁丈反。如，若也。"
                },
                {
                    "paragraph": "不同，親者主之。",
                    "zhushu": "從父昆弟之䘮。"
                },
                {
                    "paragraph": "聞逺兄弟之喪，旣除䘮而后聞喪，免𥘵成踊，拜賔則尚左手。",
                    "zhushu": "小功、緦麻不稅者也。雖不服，猶免𥘵。尚左手，吉拜也。逸奔䘮禮曰：凢拜，吉䘮皆尚左手。○稅，吐外反。"
                },
                {
                    "paragraph": "無服而爲位者，唯嫂叔及婦人降而無服者麻。",
                    "zhushu": "雖无服，猶弔服加麻，𥘵免，爲位哭也。正言嫂叔，尊嫂也。兄公於弟之妻則不能也。婦人降而無服，族姑、姊妹嫁者也。逸奔喪禮曰：无服𥘵免爲位者，唯嫂与叔。凢爲其男子服，其婦人降而无服者，麻。○嫂，悉早反。凢爲，于僞反，下注同。重意：无服而爲位者，唯嫂叔。檀弓上：子思之哭嫂也，爲位。"
                },
                {
                    "paragraph": "凢奔喪，有大夫至，𥘵，拜之，成踊而后襲。於士，襲而后拜之。",
                    "zhushu": "主人𥘵降哭，而大夫至，因拜之。不敢成巳礼，乃礼尊者。或曰：大夫後至者，𥘵，拜之，謂之成踊。"
                }
            ]
        },
        {
            "name": "問喪第三十五",
            "paragraphs": [
                {
                    "paragraph": "問喪第三十五",
                    "zhushu": "陸曰：鄭云：問䘮者，善其問，以知居䘮之礼所由也。",
                    "type": 1
                },
                {
                    "paragraph": "親始死，雞斯，徒跣，扱上祍，交手哭。惻怛之心，痛疾之意，傷腎，乾肝、焦肺，水漿不入口，三日不舉火，故鄰里爲之糜粥以飲食之。",
                    "zhushu": "親，父母也。雞斯，當爲笄纚，聲之誤也。親始死，去冠，二日乃去䈂纚，括髪也。今時始䘮者，邪巾貊頭，笄纚之存象也。徒，猶空也。上衽，深衣之裳前。五藏者，腎在下，肝在中，肺在上，㪯三者之焦傷，而心脾在其中矣。五家爲鄰，五鄰爲里。○雞斯，依注爲笄纚。笄音古兮反。纚，色買反，徐所綺反。跣，悉典反。极，𥘉洽反。祍，而鴆反，又而甚反，注同。怛，都逹反。腎，市軫反。乾肝，並音干。肺，方廢反。漿，本亦作𤖅，子羊反。𩞁，武皮反，本亦作糜，同。粥，之六反，字林與六反，云淖麋也。飲音䕃。食音嗣。去冠，起吕反。邪，似嗟反，亦作耶。貊，亡瞎反，本亦作貊。藏，才浪反。脾，婢支反。重意：雞斯，徒跣，扱上祍。䘮大記：徒跣扱祍。"
                },
                {
                    "paragraph": "夫悲哀在中，故形變於外也，痛疾在心，故口不甘味，身不安美也。",
                    "zhushu": "言人情之中外相應。○夫音扶。應，應對之應。"
                },
                {
                    "paragraph": "三日而歛。在牀曰尸，在棺曰柩，動尸舉柩，哭踊無數。惻怛之心，痛疾之意，悲哀志懣氣盛，故𥘵而踊之，所以動體、安心、下氣也。婦人不宜𥘵，故發胷、擊心、爵踊，殷殷田田，如壞牆然，悲哀痛疾之至也。故曰：辟踊哭泣，哀以送之，送形而往，迎精而反也。",
                    "zhushu": "故𥘵而踊之。言琧人制法，故使之然也。爵踊，足不絶地。辟，拊心也。哀以送之，謂葬時也。迎其精神而反，謂反哭及日中而虞也。○歛，力𧰟反，下同。柩，其又反。懣，亡本反，又音滿，范音悶，下同。殷殷，並音隱。壞，音怪，字林作𣀩，音同。辟，婢尺反，徐扶亦反，注及下皆同。拊，芳甫反。重言：在牀曰尸，在棺曰柩二，重見曲礼上。"
                },
                {
                    "paragraph": "其往送也，望望然，汲汲然，如有追而弗及也。其反哭也，皇皇然，若有求而弗得也。故其往送也如慕，其反也如疑。",
                    "zhushu": "望望，瞻望之貌也。慕者，以其親之在前。疑者，不知神之來否。○汲音急。重言：故其往送也如慕，其反也如疑。擅弓上：其往也如慕，其退也如疑。"
                },
                {
                    "paragraph": "求而無所得之也，入門而弗見也，上堂又弗見也，入室又弗見也，亡矣，喪矣，不可復見巳矣。故哭泣辟踊，盡哀而止矣。",
                    "zhushu": "說反哭之義也。○上，時掌反。復，扶又反，又下復反、復生皆同。"
                },
                {
                    "paragraph": "心悵焉愴焉，惚焉愾焉，心絶志悲而巳矣。祭之宗廟，以鬼饗之，徼幸復反也。",
                    "zhushu": "說虞之義。○悵，勑亮反。愴，𥘉亮反。惚音忽。愾，徐音慨，苦代反。徼，古堯反。"
                },
                {
                    "paragraph": "成壙而歸，不敢入處室，居於𠋣廬，哀親之在外也。寢苫枕塊，哀親之在土也。",
                    "zhushu": "言親在外在土，孝子不忍反室自安也。入處室，或爲入宫。○壙，古晃反。𠋣，於綺反。苫，始占反，草也。枕，之䕃反。塊，苦對反，又苦怪反，𡈽也。重言：居於𠋣庐，寢苫枕塊三，一見間傳三十七，一見三年問三十八，又檀弓上：寢苫枕干。"
                },
                {
                    "paragraph": "故哭泣無時，服勤三年。思慕之心，孝子之志也，人情之實也。",
                    "zhushu": "勤，謂憂勞。○重言：哭泣无時，憂勤三年二，二見下文。檀弓上：服勤至死，心䘮三年。○孝子之志也三，篇末一，𥙊義一。"
                },
                {
                    "paragraph": "或問曰：死三日而后歛者，何也？",
                    "zhushu": "怪其遲也。"
                },
                {
                    "paragraph": "曰：孝子親死，悲哀志懑，故匍匐而哭之，若將復生然，安可得奪而歛之也？故曰：三日而后歛者，以俟其生也。三日而不生，亦不生矣，孝子之心，亦益衰矣。家室之計，衣服之具，亦可以成矣；親戚之逺者，亦可以至矣。是故聖人爲之斷决，以三日爲之禮制也。",
                    "zhushu": "匍匐，猶顛蹷，或作扶服。○匍音蒲，又音扶。匐，蒲北反，又音服。衰，色追反。爲，于僞反，下注相爲、爲䙝同。断失，丁叚反，下古穴反。猶傎，丁年反。蹷，求月反，又九月反。○重意：故匍匐而哭之。檀弓下：孔子間居，匍匐救之。"
                },
                {
                    "paragraph": "或問曰：冠者不肉𥘵，何也？",
                    "zhushu": "怪冠衣之相爲也。○冠音官。"
                },
                {
                    "paragraph": "曰：冠至尊也，不居肉𥘵之體也，故爲之免以代之也。",
                    "zhushu": "言身无飾者不敢冠，冠爲褻尊服。肉𥘵則著免，免狀如冠而廣一寸。○免音問，注及下皆同。䙝，息列反。著，張慮反，又張略反。廣，古曠反。"
                },
                {
                    "paragraph": "然則秃者不免，傴者不𥘵，跛者不踊，非不悲也，身有錮疾，不可以備禮也。故曰：喪禮唯哀爲主矣。女子哭泣悲哀，擊胷傷心；男子哭泣悲哀，稽顙觸地無容，哀之至也。",
                    "zhushu": "將踊先袒，將𥘵先免。此三疾俱不踊。不𥘵，不免，顧其所以否者，各爲一耳。擊胷傷心，稽顙觸地，不踊者若此而可。或日男女哭踊。○秃，吐禄反，無髪也。傴，於缕反，一音紆矩反，背曲也。跛，𥙷禍反，又彼我反，足廢也。錮音故。稽音啓，注同。顙，桑朗反，下注同。重言：秃者不免，傴者不𥘵，跛者不踊二，一見䘮服四制四十九：不免作不髽。"
                },
                {
                    "paragraph": "或問曰：免者以何爲也？",
                    "zhushu": "怪本所爲施也。○何爲，于僞反，盡篇末文、注皆同。"
                },
                {
                    "paragraph": "曰：不冠者之所服也。禮曰：童子不緦，唯當室緦。緦者其免也，當室則免而杖矣。",
                    "zhushu": "不冠者，猶未冠也。當室，謂无父兄而主家者也。童子不杖，不杖者不免，當室則杖而免。免，冠之細别，以次成人也。緦者其免也。言免乃有緦服也。○緦音思。冠之，古乱反。"
                },
                {
                    "paragraph": "或問曰：杖者何也？",
                    "zhushu": "怪其義各異。○重言：杖者何也二，一見䘮服四制四十九。"
                },
                {
                    "paragraph": "曰：竹、桐一也，故爲父苴杖，苴杖，竹也；爲母削杖，削杖，桐也。",
                    "zhushu": "言所以杖者義一也，顧所用異耳。○苴，七餘反。削，悉若反。重言：“苴杖，竹也。削杖，桐也”二，一見䘮小記十五篇。"
                },
                {
                    "paragraph": "或問曰：杖者以何爲也？",
                    "zhushu": "怪所爲施。"
                },
                {
                    "paragraph": "曰：孝子喪親，哭泣無數，服勤三年，身病體羸，以杖扶病也。",
                    "zhushu": "言得杖乃能起也。数，或爲時。○羸，力垂反，劣也，疲也。重意：以枝扶病也。䘮服四制：婦人、童子不杖，不能病也。"
                },
                {
                    "paragraph": "則父在不敢杖矣，尊者在故也。堂上不杖，辟尊者之處也。堂上不趨，示不遽也。此孝子之志，人情之實也，禮義之經也，非從天降也，非從地岀也，人情而巳矣。",
                    "zhushu": "父在不杖，謂爲母䘮也。尊者在不杖，辟尊者之處不杖，有事不趨，皆爲其感動，使之憂戚也。○辟音避。處，昌慮反，下同。遽，其慮反。重言：堂上不趨三，一見曲礼上，一見少儀十七。○此孝子之志也，見上文，又祭統六：此孝子之心也。"
                }
            ]
        },
        {
            "name": "服問第三十六",
            "paragraphs": [
                {
                    "paragraph": "服問第三十六",
                    "zhushu": "陸曰：鄭云：服問者，善其問，以有服而遭䘮所変易之節也。",
                    "type": 1
                },
                {
                    "paragraph": "傳曰：有從輕而重，公子之妻爲其皇姑",
                    "zhushu": "；皇，君也。諸侯妾子之妻爲其君姑斉衰，與爲小君同，舅不厭婦也。○傳，此引大傳文也。從，如字，范才用反。爲其，于僞反，注及下皆同。斉衰，上音咨，下七雷反，後放此。厭，於渉反，下同。"
                },
                {
                    "paragraph": "有從重而輕，爲妻之父母；",
                    "zhushu": "妻齊衰而夫從緦麻，不降一等。言非服差。○差，𥘉佳反，又𥘉宜反，下同。"
                },
                {
                    "paragraph": "有從無服而有服，公子之妻爲公子之外兄弟；",
                    "zhushu": "謂爲公子之外祖父母、從母緦麻。"
                },
                {
                    "paragraph": "有從有服而無服，公子爲其妻之父母。",
                    "zhushu": "凢公子厭於君，降其私親，女君之子不降也。○重言：“有從輕而重，有從重而輕，有從无服而有服，有從有服而无服”二，重見少儀十六篇。"
                },
                {
                    "paragraph": "傳曰：母岀，則爲繼母之黨服；母死，則爲其母之黨服。爲其母之黨服，則不爲繼母之黨服。",
                    "zhushu": "雖外親亦無二統。"
                },
                {
                    "paragraph": "三年之喪旣練矣，有期之喪旣葬矣，則帶其故葛帶，絰期之絰，服其功衰，",
                    "zhushu": "帶其故葛帶者，三年旣練，期旣葬，差相似也。絰期之葛絰，三年旣練，首絰除矣。爲父旣練，首絰除矣。爲父旣練，衰七升。母旣葬，衰入升。凢齊衰旣葬，衰或八升，或九升。服其功衰，服麄衰。○期，音基，下及注皆同。"
                },
                {
                    "paragraph": "有大功之喪，亦如之。",
                    "zhushu": "大功之麻，変三年之諫葛，期旣葬之葛帶，小於練之葛帶。又當有絰，亦反服其故葛帶。絰期之絰，差之宜也。此雖変麻服葛，大小同耳，亦服其功衰。凢三年之䘮旣練，始遭齊衰，大功之䘮，絰帶皆麻。"
                },
                {
                    "paragraph": "小功無變也。",
                    "zhushu": "无所変於大功，齊、斬之服，不用輕累重也。○累，劣彼反，又劣僞反。"
                },
                {
                    "paragraph": "麻之有本者，變三年之葛。",
                    "zhushu": "有夲，謂大功以上也。小功以下，澡麻断本。○上，時掌反。澡，音早。断，丁管反，下文同。"
                },
                {
                    "paragraph": "旣練，遇麻斷本者，於免絰之，旣免去絰，每可以絰必絰，旣絰則去之。",
                    "zhushu": "雖元変，縁練无首絰，於有事則免絰如其倫。免无不絰，絰有不免，其无事則自若練服也。○免，音問，下及注不免者皆同。去，起吕反，下同。"
                },
                {
                    "paragraph": "小功不易喪之練冠，如免，則絰其緦、小功之絰，因其𥘉葛帶，緦之麻，不變小功之葛，小功之麻，不變大功之葛，以有本爲稅。",
                    "zhushu": "稅亦変易也。小功以下之麻，雖與上葛同，猶不変也。此要其麻有本者，乃変上耳。雜記：日有三年之練冠，則以大功之麻易之，唯杖屦不易也。○爲稅，上如字，下吐外反，注及下皆同。要，一遥反。"
                },
                {
                    "paragraph": "殤長、中，變三年之葛，終殤之月筭，而反三年之葛，是非重麻，爲其無卒哭之稅。下殤則否。",
                    "zhushu": "謂大功之親爲殤在緦、小功者也。可以変三年之葛，正親親也。三年之葛，大功変旣練，齊衰変旣虞、卒哭，凢䘮卒哭，受麻以葛，殤以麻終䘮之月数，非重之而不変。爲殤未成人，文不縟耳。下殤則否，言賤也。男子爲大功之殤，中從上，服小功；婦人爲之中從下，服緦麻。○長，丁丈反。筭，徐音蒜，悉亂反。重，直勇反，徐治龍反，注同。爲，于僞反，注除爲殤在緦皆同。縟音辱，繁綵飾也。"
                },
                {
                    "paragraph": "君爲天子三年，夫人如外宗之爲君也。",
                    "zhushu": "外宗，君外親之婦也。其夫與諸侯爲兄弟，服斬，妻從服期。諸侯爲天子服斬，夫人亦從服期。喪大記：日外宗房中南靣。○君爲，于僞反，後音皆同。注諸侯爲天子、下注亦爲此三人，士爲囯君同。"
                },
                {
                    "paragraph": "丗子不爲天子服。",
                    "zhushu": "逺嫌也。不服。与畿外之民同也。○遠，于万反。畿音祈。"
                },
                {
                    "paragraph": "君所主，夫人妻、大子、適婦。",
                    "zhushu": "言妻，見大夫以下，亦爲此三人爲喪主也。○大子，音泰，下及注同。適，丁歷反，下同。見，賢遍反。"
                },
                {
                    "paragraph": "大夫之適子爲君、夫人、大子，如士服。",
                    "zhushu": "大夫不丗子，不嫌也。士爲囯君斬，小君期。大子，君服斬，臣從服期。"
                },
                {
                    "paragraph": "君之母非夫人，則羣臣無服，唯近臣及僕驂乗從服，唯君所服服也。",
                    "zhushu": "妾，先君所不服也。礼，庶子爲後，爲其母緦。言唯君所服，伸君也。春秋之義，有以小君服之者，時若小君在，則益不可。○驂，七南反。乗音剰。爲，于僞反，下爲其母同。伸音申。"
                },
                {
                    "paragraph": "公爲卿大夫錫衰以居，岀亦如之，當事則弁絰。大夫相爲亦然。爲其妻，往則服之，岀則否。",
                    "zhushu": "弁絰，如爵弁而素加絰也。不當事則皮弁。岀，謂以他事不至䘮所。○錫，思歷反。"
                },
                {
                    "paragraph": "凢見人無免絰，雖朝於君無免絰，唯公門有稅齊衰。傳曰：君子不奪人之喪，亦不可奪喪也。",
                    "zhushu": "見人，謂行求見人也。无免絰，絰重也。稅，猶免也，古者說或作稅。有免斉衰，謂不杖斉衰也。於公門有免斉衰，則大功有免絰也。○免絰音勉，去也。下无免絰并注皆同，徐並音問，恐非。朝，直遥反。稅，吐活反，注同。說，吐活反，又始銳反。重言君子不奪人之喪，亦不可奪喪也。一見雜記下，又曾子問君子不奪人之親，亦不可奪親也。"
                },
                {
                    "paragraph": "傳曰：罪多而刑五，喪多而服五。上附下附，列也。",
                    "zhushu": "列，等比也。○罪，本或作臯，正字也。秦始皇以其似皇字，改爲罪也。上，時掌反。列，徐音例，注同，本亦作例。比，必利反。"
                }
            ]
        },
        {
            "name": "間傳第三十七",
            "paragraphs": [
                {
                    "paragraph": "間傳第三十七",
                    "zhushu": "陸曰：鄭云：名間傳者，以其記䘮服之間軽重所宜也。",
                    "type": 1
                },
                {
                    "paragraph": "斬衰何以服苴？苴，惡貌也，所以首其内而見諸外也。斬衰貌若苴，齊衰貌若枲，大功貌若止，小功、緦麻容貌可也。此哀之發於容體者也。",
                    "zhushu": "有大憂者，靣必深黒。止，謂不動於喜楽之事。枲，或爲似。○苴，七余反。見，賢遍反。斉音咨，下同。枲，思里反。楽，音洛。"
                },
                {
                    "paragraph": "斬衰之哭，若往而不反；齊衰之哭，若往而反；大功之哭，三曲而偯；小功、緦麻，哀容可也。此哀之發於聲音者也。",
                    "zhushu": "三曲，一㪯声而三折也。偯，声餘從容也。○偯，於起反，說文作㥋，云：痛声。折，之設反。從，七容反。"
                },
                {
                    "paragraph": "斬衰唯而不對，齊衰對而不言，大功言而不議，小功、緦麻議而不及樂。此哀之發於言語者也。",
                    "zhushu": "議，謂陳說非時事也。○唯，于癸反，徐以水反。重意：斬衰至不及楽。䘮服四制云：斬衰之䘮，唯而不對；斉衰之䘮，對而不言；大功之䘮，言而不議；緦麻、小功之䘮，議而不及楽。又雜記下：斬衰之䘮，言而不語，對而不問。"
                },
                {
                    "paragraph": "斬衰三日不食，齊衰二日不食，大功三不食，小功、緦麻再不食。士與歛焉，則壹不食。故父母之喪，旣殯食粥，朝一溢米，莫一溢米；齊衰之喪，䟽食水飲，不食菜果；大功之喪，不食醯醬；小功、緦麻，不飲醴酒。此哀之發於飲食者也。父母之喪，旣虞、卒哭，䟽食水飲，不食菜果；期而小祥，食菜果；又期而大祥，有醯醬；中月而禫，禫而飲醴酒。始飲酒者，先飲醴酒；始食肉者，先食乾肉。",
                    "zhushu": "先飲醴酒，食乾肉者，不忍發御厚味。○与，音預。歛，力驗反。粥，之六反。溢，音逸，劉音實，二十两也。莫，音暮。䟽食，音似，下䟽食同。醯，本亦作醘，呼兮反，下同。醴，音礼。期，音基，下及注皆同。中，如字，徐丁仲反。禫，大感反。重言：三日不食，朝一溢米，莫一溢米。䟽食，水飲，不食菜果。又見下文及䘮服大記二十一篇。○始飲酒者，先飲醴酒。始食肉者，先食乾肉二，曰見䘮大記。"
                },
                {
                    "paragraph": "父母之喪，居𠋣廬，寢苫枕塊，不說絰帶；齊衰之䘮，居堊室，芐翦不納。大功之䘮，寢有席；小功緦麻，牀可也。此哀之發於居處者也。父母之䘮，旣虞卒哭，柱楣翦屏，苄翦不納。期而小祥，居堊室，寢有席；又期而大祥，居復寢。中月而禫，禫而牀。",
                    "zhushu": "芐，今之蒲苹也。○𠋣，於綺反。寢，本亦作寑，七審反。苫，始占反。枕，之鴆反。塊，苦對反，又苦怪反。稅，吐活反。芐，户嫁反。翦，子踐反。牀，徐仕良反。柱，知矩反，一音張炷反。楣音眉。復音伏。重言：居𠋣庐，寢苫枕塊四，一見䘮大記，一見問䘮，一見三年問。又檀弓上：寢苫枕干。○居堊室二，一見䘮大記二十二，又雜記上：士居堊室。"
                },
                {
                    "paragraph": "斬衰三升，齊衰四升、五升、六升，大功七升、八升、九升，小功十升、十一升、十二升，緦麻十五升去其半。有事其縷，無事其布，曰緦。此哀之發於衣服者也。",
                    "zhushu": "此斉衰多一等，大功、小功多一等。服主於受，是極列衣服之差也。○去，起吕反，下去麻同。缕，力主反。差，𥘉佳反，後放此。"
                },
                {
                    "paragraph": "斬衰三升，旣虞卒哭，受以成布六升，冠七升。爲母䟽衰四升，受以成布七升，冠八升。去麻服葛，葛帶三重。期而小祥，練冠縓縁，要絰不除。男子除乎首，婦人除乎帶。男子何爲除乎首也？婦人何爲除乎帶也？男子重首，婦人重帶。除服者先重者，易服者易輕者。又期而大祥，素縞麻衣，中月而禫，禫而纎，無所不佩。",
                    "zhushu": "葛帶三重，謂男子也。五分去一而四糾之，帶軽，旣変，因爲飾也。婦人葛絰，不葛帶。舊說云：三糾之，練而帶去一股，去一股，則小於小功之絰，似非也。易服，謂爲後䘮所変也。婦人重帶，帶在下躰之上，婦人重之，辟男子也。其爲帶，猶五分絰去一耳。䘮服小記曰：除成䘮者，其𥙊也朝服縞冠。此素縞者，玉藻所云縞冠素紕，旣祥之冠，麻衣，十五升布深衣也。謂之麻者，純用布，无采飾也。大祥除衰杖，黒經白緯日纎。舊說：纎，冠者采纓也。无所不佩，紛恱之属，如平常也。纎或作綅。○爲母，于僞反，下注爲後同。重，直龍反，注三重同。縓，七恋反。縁，徐音掾，恱絹反。要，一遥反。縞，古老反，又古報反，注同。纎，息廉反，注同。去，起吕反，下同。糾，居黝反，下同。股音古。辟音避。朝，直遥反。紕，婢支反，又音綼。緯音謂。紛，芳云反。帨，始銳反。綅，徐息廉反，又音侵。重言：除服者，先重者，易服者，易輕者二，一見䘮服小記十五。"
                },
                {
                    "paragraph": "易服者何爲易輕者也？",
                    "zhushu": "因上說而問之。"
                },
                {
                    "paragraph": "斬衰之䘮，旣虞、卒哭，遭齊衰之䘮，輕者包，重者特。",
                    "zhushu": "說所以易軽者之義也。旣虞、卒哭，謂斉衰可易斬服之莭也。軽者可施於卑，服斉衰之麻，以包斬衰之葛，謂男子帶，婦人絰也。重者宜主於尊，謂男子之絰，婦人之帶，特其葛不変之也。此言包、特者，明於卑可以兩施，而尊者不可貳。"
                },
                {
                    "paragraph": "旣練，遭大功之喪，麻葛重。",
                    "zhushu": "此言大功可易斬服之莭也。斬衰巳練，男子除絰而帶獨存，婦人除帶而絰獨存，謂之单。单，獨也。遭大功之䘮，有麻絰，婦人有麻帶，又皆易其軽者以麻，謂之重麻。旣虞、卒哭，男子帶其故葛帶，絰期之葛絰。婦人絰其故葛絰，帶期之葛帶，謂之重葛。○重，直龍反，注及下不言重、言重者同。"
                },
                {
                    "paragraph": "齊衰之䘮，旣虞卒哭，遭大功之喪，麻葛兼服之。",
                    "zhushu": "此言大功可易斉衰期服之節也。兼，猶两也。不言包、特而两言者，包、特著其義。兼者明有絰有帶耳。不言重者，三年之䘮旣練，或无絰，或无帶。言重者，以明今皆有，期以下固皆有矣。两者，有麻有葛耳。葛者亦特其重，麻者亦包其輕。○著，張慮反。"
                },
                {
                    "paragraph": "斬衰之葛與齊衰之麻同，齊衰之葛與大功之麻同，大功之葛與小功之麻同，小功之葛與緦之麻同。麻同則兼服之，",
                    "zhushu": "此竟言有上服，旣虞、卒哭，遭下服之差也。唯大功有変三年旣練之服，小功以下，則於上皆无易焉。此言大功之葛与小功之麻同，小功之葛与緦之麻同，主爲大功之殤長、中言之。○爲，于僞反。長，丁丈反。"
                },
                {
                    "paragraph": "兼服之服重者，則易輕者也。",
                    "zhushu": "服重者，謂特之也。則者，則男子与婦人也。凢下服。虞、卒哭，男子反其故葛帶，婦人反其故葛絰。其上服除，則固自受以下服之受矣。"
                }
            ]
        },
        {
            "name": "三年問第三十八",
            "paragraphs": [
                {
                    "paragraph": "三年問第三十八",
                    "zhushu": "陸曰：鄭云：名三年問者，善其以知䘮服年月所由也。",
                    "type": 1
                },
                {
                    "paragraph": "三年之喪，何也？曰：稱情而立文，因以飾羣别親，跡貴賤之節，而弗可損益也，故曰無易之道也。",
                    "zhushu": "稱情而立文，稱人之情輕重而制其礼也。羣，謂親之黨也。无易，猶不易也。○稱，尺證反，注及下皆同。别，彼列反。易音亦，注同。"
                },
                {
                    "paragraph": "創鉅者其日乆，痛甚者其愈遲。三年者，稱情而立文，所以爲至痛極也。斬衰苴杖，居𠋣廬，食粥，寝苫枕塊，所以爲至痛飾也。",
                    "zhushu": "飾，情之章表也。○創音瘡，𥘉良反。鉅音巨，大也。愈，徐音庾，差也。遲，徐直移反。𠋣，於綺反。枕塊，之鴆反。重意：居𠋣廬，寢苫枕塊四，一見䘮大記二十一，一見問䘮三十五，一見間傳三十七。○斬衰，杖苴，前篇斬衰何以服苴？"
                },
                {
                    "paragraph": "三年之喪，二十五月而畢，哀痛未盡，思慕未忘，然而服以是斷之者，豈不送死有巳，復生有節也哉。",
                    "zhushu": "復生，除䘮反生者之事也。○思，如字，一音息吏反。断，丁亂反。復音伏。"
                },
                {
                    "paragraph": "凢生天地之間者，有血氣之屬必有知，有知之屬莫不知愛其𩔖。今是大鳥獸則失喪其羣匹，越月踰時焉，則必反廵，過其故郷，翔回焉，鳴號焉，蹢䠱焉，蜘蹰焉，然後乃能去之。小者至於燕雀，猶有啁噍之頃焉，然後乃能去之。故有血氣之屬者，莫知於人，故人於其親也，至死不窮。",
                    "zhushu": "匹，偶也。言燕雀之恩不如大鳥獸，大鳥獸不如人。含血氣之𩔗，人最有知而恩深也。於其五服之親，念之至死无止巳。○屬音蜀。䘮，息浪反，又如字。廵，徐詞均反。過，徐音戈，一音古卧反。號音豪，户羔反。蹢，本又作躑，直亦反，徐治革反。躅，直録反。蹢躅，不行也。踶音馳，字或作踟。蹰音厨。燕，於見反。雀，本又作爵。啁，張留反。噍，子流反。啁噍，声。頃，苦頴反。知音智。"
                },
                {
                    "paragraph": "將由夫患邪淫之人與？則彼朝死而夕忘之，然而從之，則是曽鳥獸之不若也，夫焉能相與羣居而不亂乎？",
                    "zhushu": "言惡人薄於恩，死則忘之，其相与聚処，必失礼也。○由夫，音扶，下皆同。邪，似嗟反。人与，音餘，下君子与同。曽，則能反。焉，於䖍反。"
                },
                {
                    "paragraph": "將由夫脩飾之君子與？則三年之䘮，二十五月而畢，若駟之過𥐙，然而遂之，則是無窮也。",
                    "zhushu": "駟之過𥐙，喻疾也。遂之，謂不時除也。○駟音四，馬也。過，古卧反，徐音戈。𥐙，本又作郤，去逆反，空隙之地也。"
                },
                {
                    "paragraph": "故先王焉爲之立中制節，壹使足以成文理，則釋之矣。",
                    "zhushu": "立中制節，謂服之年月也。釋，猶除也，去也。○爲，于僞反，下注爲母同。中，如字，又丁仲反，注同。去，起吕反。"
                },
                {
                    "paragraph": "然則何以至期也？",
                    "zhushu": "言三年之義如此，則何以有降至於期也？期者，謂爲人後者，父在爲母也。○期音基，注及下同。"
                },
                {
                    "paragraph": "曰：至親以期斷。",
                    "zhushu": "言服之正，雖至親，皆期而除也。○断，丁亂反，下注同。"
                },
                {
                    "paragraph": "是何也？",
                    "zhushu": "問服断於期之義也。"
                },
                {
                    "paragraph": "曰：天地則巳易矣，四時則巳變矣，其在天地之中者，莫不更始焉，以是象之也。",
                    "zhushu": "法此変易，可以期也。"
                },
                {
                    "paragraph": "然則何以三年也？",
                    "zhushu": "言法此変易可以期，何以乃三年爲？"
                },
                {
                    "paragraph": "曰：加隆焉爾也，焉使倍之，故再期也。",
                    "zhushu": "言於父母，加隆其恩，使倍期也。下焉猶然。○加隆焉爾，一本作加隆爲爾。焉，徐如字，一音於乾反。焉，猶然也，一云發声也，注及下同。倍，歩罪反，注同。"
                },
                {
                    "paragraph": "由九月以下，何也？曰：焉使弗及也。",
                    "zhushu": "言使其恩不若父母。"
                },
                {
                    "paragraph": "故三年以爲隆，緦、小功以爲殺，期、九月以爲間。上取象於天，下取法於地，中取則於人，人之所以羣居和壹之理盡矣。",
                    "zhushu": "取象於天地，謂法其変易也。自三年以至緦，皆歳時之数也。言既象天地，又足以尽人聚居純厚之恩也。○殺，色界反，徐所例反。重意：上取象於天，下取法於地。郊特牲篇：取則於地，取法於天。"
                },
                {
                    "paragraph": "故三年之喪，人道之至文者也，夫是之謂至隆。",
                    "zhushu": "言三年之䘮䘮，礼之最盛也。"
                },
                {
                    "paragraph": "是百王之所同，古今之所壹也，未有知其所由來者也。",
                    "zhushu": "不知其所從來，喻此三年之䘮，前丗行之乆矣。"
                },
                {
                    "paragraph": "孔子曰：子生三年，然後免於父母之懷。夫三年之䘮，天下之逹喪也。",
                    "zhushu": "逹謂自天子至於庶人。"
                }
            ]
        },
        {
            "name": "深衣第三十九",
            "paragraphs": [
                {
                    "paragraph": "深衣第三十九",
                    "zhushu": "陸曰：鄭云：以其記深衣之制也。名曰深衣者，謂連衣、裳而純之以采也。有表則謂之中衣，以素純則曰長衣也。",
                    "type": 1
                },
                {
                    "paragraph": "古者深衣，蓋有制度，以應規、矩、繩、權、衡。",
                    "zhushu": "言聖人制事，必有法度。○應，於證反。"
                },
                {
                    "paragraph": "短母見膚，",
                    "zhushu": "衣取蔽形。○母，音无，下同。見，賢遍反。"
                },
                {
                    "paragraph": "長母被土，",
                    "zhushu": "爲汙辱也。○被，彼義反。爲，于僞反。汙，汙辱之汙，一音烏卧反。"
                },
                {
                    "paragraph": "續祍鉤邊，",
                    "zhushu": "續，猶属也。祍，在裳旁者也。属連之，不殊裳前後也。鉤，讀如鳥喙必鉤之鉤，鉤邊，若今曲𥚑也。續，或爲𥙿。○祍，而審反，又而鴆反。鉤，古侯反。属音燭，下皆同。喙，許穢反。𥙿，以樹反。"
                },
                {
                    "paragraph": "要縫半下，",
                    "zhushu": "三分要中，減一以益下。下冝寛也。要，或爲優。○要，一滛反，注同。縫，扶用反，下注同。"
                },
                {
                    "paragraph": "袼之髙下，可以運肘，",
                    "zhushu": "肘不能不出入。袼，衣袂當掖之縫也。○袼，本亦作胳，音各，腋也。肘，竹九反，又張抑反。掖，本又作腋，音亦。重意：可以運肘。玉藻：可以回用。"
                },
                {
                    "paragraph": "袂之長短，反詘之及肘。",
                    "zhushu": "袂属幅於衣，詘而至肘，當臂中爲節。臂骨上下各尺二寸，則袂肘以前尺二寸。肘，或爲腕。○袂，弥丗反，祛末曰袂。詘，丘勿反。腕，烏亂反。"
                },
                {
                    "paragraph": "帶，下母厭髀，上母厭脅，當無骨者。",
                    "zhushu": "當骨，緩急難爲中也。○厭，於甲反，徐於渉反，下同。髀，畢婢反，徐亡婢反，一音歩啓反。脅，許刼反。當，丁浪反，注同，又丁郎反。中，丁仲反，又如字。"
                },
                {
                    "paragraph": "制十有二幅，以應十有二月。",
                    "zhushu": "裳六幅，幅分之以爲上下之殺。應，應對之應，下同。○殺，色界反，徐所例反。"
                },
                {
                    "paragraph": "袂圜以應規，",
                    "zhushu": "謂胡下也。○圜音圎。胡下，下垂日胡。"
                },
                {
                    "paragraph": "曲祫如矩以應方，",
                    "zhushu": "袷，交領也。古者方領，如今小兒衣領。○祫音刼，下注同。"
                },
                {
                    "paragraph": "負繩及踝以應直，",
                    "zhushu": "繩，謂裻与後幅相當之縫也。踝，跟也。○踝，胡瓦反。粲，音督。跟，音根。"
                },
                {
                    "paragraph": "下齊如權衡以應平。",
                    "zhushu": "斉，緝。○斉音咨，亦作𪗋，下同。緝，十入反。"
                },
                {
                    "paragraph": "故規者，行舉手以爲容，",
                    "zhushu": "行㪯手，謂揖讓。"
                },
                {
                    "paragraph": "負繩抱方者，以直其政、方其義也。故易曰：坤六二之動，直以方也。",
                    "zhushu": "言深衣之直方，應易之文也。政，或爲正。"
                },
                {
                    "paragraph": "下齊如權衡者，以安志而平心也。",
                    "zhushu": "心平志安，行乃正，或低或仰，則心有異志者与？○行，下孟反，又如字。卬音仰，本又作仰，一音五郎反。与音餘。"
                },
                {
                    "paragraph": "五法巳施，故聖人服之。",
                    "zhushu": "言非法不服也。"
                },
                {
                    "paragraph": "故規矩取其無私，繩取其直，權衡取其平，故先王貴之。",
                    "zhushu": "貴此衣也。"
                },
                {
                    "paragraph": "故可以爲文，可以爲武，可以擯相，可以治軍旅。完且弗費，善衣之次也。",
                    "zhushu": "完且弗費。言可苦衣而易有也。深衣者，用十五升布，鍜濯灰治，純之以采，善衣，朝𥙊之服也。自士以上，深衣爲之次。庶人吉服，深衣而巳。○相，息亮反。完音丸。費，芳貴反，又孚沸反，注同。苦衣，於旣反。易，以豉反。鍜，丁亂反。濯音濁。純，之允反，又之閠反，後皆同。朝，直遥反。上，時掌反。"
                },
                {
                    "paragraph": "具父母、大父母，衣純以繢。具父母，衣純以靑。如孤子，衣純以素。",
                    "zhushu": "尊者存，以多飾爲孝。繽，畫文也。三十以下无父稱孤。○大父母，音泰。大父母，祖父母也。繢，胡對反。重言：衣純以素，曲礼上：冠衣不純素。"
                },
                {
                    "paragraph": "純袂縁，純邊，廣各寸半。",
                    "zhushu": "純，謂縁之也。縁袂，謂其口也。縁，緆也。縁邊，衣裳之側。廣各寸半，則表裏共三寸矣，唯祫廣二寸。○縁，恱絹反，注同。廣，古擴反，注同。緆，徐音以䜴反，皇音錫。案：鄭注旣夕礼云：飾衣領袂口曰純，裳邊側曰綼，下曰緆也。○重言：廣各寸半，玉藻：縁廣寸半。"
                }
            ]
        },
        {
            "name": "投壷第四十",
            "paragraphs": [
                {
                    "paragraph": "投壷第四十",
                    "zhushu": "陸曰：鄭云：投壷者，主人与客燕飲，講論才兿之礼也。别錄屬吉禮，亦實曲禮之正篇也。皇云：與射爲𩔖，冝屬嘉禮。或云：冝屬賔禮也。",
                    "type": 1
                },
                {
                    "paragraph": "投壷之禮，主人奉矢，司射奉中，使人執壷。",
                    "zhushu": "矢，所以投者也。中，士則鹿中也。射人奉之者，投壷射之𩔖也。其奉之西階上，北面。○投壷，壷，器名，以矢投其中，射之𩔖。奉，音捧，芳勇反，下及注皆同，徐音如字，下奉中同。"
                },
                {
                    "paragraph": "主人請曰：某有枉矢哨壷，請以樂賔，賔曰：子有旨酒嘉肴，某旣賜矣，又重以樂，敢辭。",
                    "zhushu": "燕飲酒，旣脫屨升坐。主人乃請投壷也。否則或射，所謂燕射也。枉、哨，不正貌，爲謙辝。○枉，紆往反。哨，七𥬇反，徐又以救反。枉哨，不正貌。王粛云：枉，不直，哨，不正也。樂賔，音洛，下同。一讀下以樂，音岳，言投壷以樂。肴，户交反。重，直用反，下及注同。稅，本亦作脫，吐活反。請，七井反，下文同。"
                },
                {
                    "paragraph": "主人曰：枉矢哨壷，不足辭也，敢固以請。賔曰：某旣賜矣，又重以樂，敢固辭。",
                    "zhushu": "固之言如故也。言如故辝者，重辝也。"
                },
                {
                    "paragraph": "主人曰：枉矢哨壷，不足辭也，敢固以請。賔曰：某固辭，不得命，敢不敬從。",
                    "zhushu": "不得命，不以命見許。○重意。某固辝不得命，敢不敬從。雜記一干，固辝不獲命，敢不敬從。"
                },
                {
                    "paragraph": "賔再拜受。主人般還，曰：辟。",
                    "zhushu": "賔再拜受。拜受矢也。主人旣辟，進授矢两楹之間也。○般，歩干反，下同。還，音旋，下同。辟，音避，徐扶亦反，注及下同。"
                },
                {
                    "paragraph": "主人阼階上拜送。賔般還，曰：辟。",
                    "zhushu": "拜送，送矢也。辟亦於其階上。"
                },
                {
                    "paragraph": "巳拜，受矢，進即兩楹間，退反位，揖賔就筵。",
                    "zhushu": "主人旣拜送矢，又自受矢。進即两楹間者，言將有事於此也。退乃揖賔即席，欲与階進，明爲偶也。賔席、主人席，皆南郷。間相去如射物。○郷，許亮反。"
                },
                {
                    "paragraph": "司射進度壷，間以二矢半，反位，設中，東面，執八筭，興。",
                    "zhushu": "度壷，度其所設之処也。壷去坐二矢半，則堂上去賔席，主人席邪行各七尺也。反位，西階上位也。設中，東靣，旣設中，亦實八筭於中，横委其餘於中西，執筭而立，以請賔俟投。○度，徒洛反，注同。以二矢半，一本无此四字，依注則有。筭，悉乱反，下皆同。処，昌慮反。坐，才卧反，又如字，下同。邪，似嗟反。"
                },
                {
                    "paragraph": "請賔曰：順投爲入，比投不釋，勝飲不勝者，正爵旣行，請爲勝者立馬，一馬從二馬，三馬旣立，請慶多馬。請主人亦如之。",
                    "zhushu": "請，猶告也。順投，矢本入也。比投，不拾也。勝飲不勝，言以能養不能也。正爵，所以正礼之爵也。或以罰，或以慶。馬，勝筭也。謂之馬者，若云技兿如此，任爲將帥乗馬也。射、投壷皆所以習武，因爲樂。○比，毗志反，頻也，徐扶質反，注同。勝飲，上乃證反，下於鴆反，注及下同。爲，于僞反。勝者立馬，俗本或此句下有馬從二馬五字，誤。拾，其劫反，下文及注皆同。技，其綺反。任，而林反。將，子匠反。帥，色𩔗反。樂。音洛。"
                },
                {
                    "paragraph": "命弦者曰：請奏貍首，間若一。大師曰：諾。",
                    "zhushu": "弦，鼔瑟者也。貍首，詩篇名也，今逸。射義所云：詩曰：曾孫侯氏是也。間若一者，投壷當以爲志取節焉。○貍，吏持反。間，間厠之間，注同。大，音泰。"
                },
                {
                    "paragraph": "左右告矢具，請拾投。有入者，則司射坐而釋一筭焉。賔黨於右，主黨於左。",
                    "zhushu": "拾，更也。告矢具，請更投者，司射也。司射東靣立，釋筭則坐。以南爲右，北爲左也。巳投者退，各反其位。○更，古衡反，下同。"
                },
                {
                    "paragraph": "卒投，司射執筭曰：左右卒投，請數。二筭爲純，一純以取，一筭爲竒，遂以竒筭吿曰：某賢於某若干純。竒則曰竒，鈞則曰左右鈞。",
                    "zhushu": "卒，巳也。賔主之黨畢巳投，司射又謂数其所釋左右筭，如数射筭。一純以取，實於左手，十純則縮而委之，每委異之，有餘則横諸純下。一筭爲竒，竒則縮諸純下。兼歛左筭，實於左手，一純以委，十則異之，其他如右獲。畢，則司射执竒筭以告於賔与主人也。若告云某賢於某者，未斥主黨勝与，賔黨勝与，以勝爲賢，尚技藝也。鈞，猶等也。等則左右手各執一筭以告。○数，色主反，注同。爲純，音全，下及注同。鄭注儀礼如字，云：純，全也。竒，紀冝反，下同。遂以竒筭告。一本此句上更有勝者同射五字，誤。鈞，居旬反。縮，色六反，直也。其它，音他。𨢩与，音餘，下勝与同。技，其綺反。"
                },
                {
                    "paragraph": "命酌曰：請行觴。酌者曰：諾。",
                    "zhushu": "司射又請於賔与主人，以行正爵。酌者，勝黨之弟子。○觴，失羊反，字或作勝，同。"
                },
                {
                    "paragraph": "當飲者皆跪奉觴曰：賜灌。勝者跪曰：敬養。",
                    "zhushu": "酌者亦酌奠於豊上。不勝者坐取，乃退而跪飲之。灌，猶飲也。言賜灌者，服而爲尊敬辝也。周礼曰：以灌賔客。賜灌敬養。各与其偶於西階上，如飲射爵。○跪，其委反。奉，芳勇反，下注奉觴同。灌，古乱反。養，羊尚反，注同。飲，於鴆反，下飲不勝同。"
                },
                {
                    "paragraph": "正爵旣行，請立馬，馬各直其筭，一馬從二馬，以慶。慶禮曰：三馬旣備，請慶多馬。賔主皆曰：諾。",
                    "zhushu": "飲不勝者畢，司射又請爲勝者立馬，當其所釋筭之前。三立馬者，投壷如射，亦三而止也。三者，一黨不必三勝。其一勝者井其馬於𠕅勝者以慶之，明一勝不得慶也。飲慶爵者，偶親酌，不使弟子，无豊。○直，如字，又持吏反。爲，于僞反。"
                },
                {
                    "paragraph": "正爵旣行，請徹馬。",
                    "zhushu": "投壷礼畢，可以去其勝筭也。旣徹馬，无筭爵乃行。○去，起吕反。"
                },
                {
                    "paragraph": "筭多少視其坐。",
                    "zhushu": "筭用當視坐投壷者之衆寡爲数也。投壷者人四矢，亦人四筭。○坐，如字，又才卧反，注同。"
                },
                {
                    "paragraph": "籌，室中五扶，堂上七扶，庭中九扶。",
                    "zhushu": "籌，矢也。鋪四指曰扶，一指按寸。春秋傳曰：膚寸而合。投壷者或於室，或於堂，或於庭，其礼亵，隨晏早之冝，无常処。○籌，直由反。扶，芳于反，下及注同。鋪，普烏反，又芳夫反。䙝，息列反。処，昌慮反。"
                },
                {
                    "paragraph": "筭長尺二寸，",
                    "zhushu": "其莭三扶可也。或曰：筭長尺有握。握，素也。○長，直亮反，注同。"
                },
                {
                    "paragraph": "壷，頸脩七寸，腹脩五寸，口徑二寸半，容斗五升。壷中實小豆焉，爲其矢之躍而岀也。壷去席二矢半。",
                    "zhushu": "脩，長也。腹容斗五升，三分益一，則爲二斗，得圜囷之象，積三百二十四寸也。以腹脩五寸約之，所得求其圜周。圜周二尺七寸有竒，是爲腹徑九寸有餘也。實以小豆，取其滑且堅。○頸，吉井反，又九領反，徐其声反。爲，于僞反。躍，羊略反。圜，音圎。囷，去倫反。竒，紀宜反。滑，乎八反。"
                },
                {
                    "paragraph": "矢以柘若𣗥，母去其皮。",
                    "zhushu": "取其堅且重也。舊說云：矢大七分，或言去其皮莭。○柘，止夜反，木名。母，音无，下皆同。去，起吕反，注同。"
                },
                {
                    "paragraph": "魯令弟子辭曰：母幠，母敖，母偝立，母踰言。偝立、踰言，有常爵。薜令弟子辭曰：母憮，母敖，母偝立，母踰言。若是者浮。",
                    "zhushu": "弟子，賔黨。主黨，年稺者也。爲其立堂下相䙝慢，司射戒令之。記魯、薛者，礼衰乖異，不知孰是也。幠，敖，慢也。偝立，不正郷前也。踰言，逺談語也。常爵，常所以罰人之爵也。浮，亦謂是也。晏子春秋曰：酌者奉觴而進曰：君令浮。晏子時以罰梁丘據。浮或作匏，或作符，俞，或爲遥。○憮，好吾反，下同，敖也。敖，五報反，舊五羔反，敖，慢也。偝音佩，徐符代反，舊又蒲來反。浮，縛謀反，罰也。稺，直吏反。爲，于僞反。敖，五報反，又五羔反，下同。傲也，五報反。郷，許亮反。據，本又作処，同音据。匏，薄交反。"
                },
                {
                    "paragraph": "鼔：○□○○□□○□○○□半○□○□○○○□□○□○魯鼔○□○○○□□○□○○□□○□○○□□○半○□○○○□□○薜鼔。",
                    "zhushu": "此魯、薛擊鼔之莭也。圜者擊鼙，方者擊鼔。古者㪯事，鼔各有莭，聞其莭則知其事矣。○圜音貟。鼙，薄迷反，鄭呼爲鼔也，其声下，其音榻榻然。榻音吐臘反。□方鼔，鄭呼爲鼔也，其声髙，其音鏜鏜然。鏜音吐郎反。"
                },
                {
                    "paragraph": "取半以下爲投壷禮，盡用之爲射禮。",
                    "zhushu": "投壷之鼔，半射節者。投壷，射之細也。射，謂燕射。"
                },
                {
                    "paragraph": "司射、庭長及冠士立者，皆屬賔黨，樂人及使者、童子，皆屬主黨，",
                    "zhushu": "庭長，司正也。使者，主人所使薦羞者。樂人，囯子能爲樂者，此皆与於投壷。○長，丁丈反，注同。冠，古乱反。与，音預。"
                },
                {
                    "paragraph": "魯鼔：○□○○□□○○半○□○○□○○○○□○□○，薜鼔：○□○○○○□○□○□○○○□○□○○□○半○□○□○○○○□○。",
                    "zhushu": "此二者，記兩家之異，故兼列之。"
                }
            ]
        },
        {
            "name": "儒行第四十一",
            "paragraphs": [
                {
                    "paragraph": "儒行第四十一",
                    "zhushu": "陸曰：行，音下孟反。鄭云：以其記有道徳之所行。儒之言優也，和也，言能安人，能服人也。此注云儒行之作，蓋孔子自衛𥘉反魯之時也。",
                    "type": 1
                },
                {
                    "paragraph": "魯哀公問於孔子曰：夫子之服，其儒服與？",
                    "zhushu": "哀公館孔子，見其服与士大夫異，又与庶人不同，疑爲儒服而問之。○服与，音餘。"
                },
                {
                    "paragraph": "孔子對曰：丘少居魯，衣逢掖之衣；長居宋，冠章甫之冠。丘聞之也，君子之學也博，其服也郷，丘不知儒服。",
                    "zhushu": "逢，猶大也。大掖之衣，大袂禅衣也。此君子有道兿者所衣也。孔子生魯，長而之宋而冠焉。宋，其祖所岀也。衣少所居之服，冠長所居之冠，是之謂郷。言不知儒服，非哀公意不在於儒，乃今問其服。庶人禅衣，袂一尺二寸，祛尺二寸。○少，詩照反，注同。衣，於旣反，注所衣也。衣少所居同。逢掖，上如字，下音亦。長，丁丈反，注同。冠章，古乱反，注而冠焉、冠長所居同。章甫，殷冠也。單衣，本亦作禅，音丹。祛，去居反。"
                },
                {
                    "paragraph": "哀公曰：敢問儒行？孔子對曰：遽數之不能終其物，悉數之乃留，更僕未可終也。",
                    "zhushu": "遽，蕕，卒也。物，猶事也。留，乆也。僕，大僕也。君燕朝，則正位。掌擯相。更之者，爲乆將倦，使之相代。○行，下孟反，下力行同。遽，其據反，急也。数，色主反，下同。更，古衡反，代也，注同，一音加孟反。卒，七忽反。大，音泰。朝，直遥反。擯，必慎反。相，息亮反。爲，于僞反，下爲孔子同。"
                },
                {
                    "paragraph": "哀公命席，",
                    "zhushu": "爲孔子布席於堂，与之坐也。君適其臣，升自阼階，所在如主。"
                },
                {
                    "paragraph": "孔子侍曰：儒有席上之珍以待聘，夙夜強學以待問，懷忠信以待舉，力行以待取，其自立有如此者。",
                    "zhushu": "席，猶鋪陳也。鋪陳往古堯、舜之善道，以待見問也。大問曰聘，㪯，見㪯用也。取，進取位也。○鋪，普吾反，又音孚，下同。重言其自立有如此者二，一見下文。"
                },
                {
                    "paragraph": "儒有衣冠中，動作慎，其大譲如慢，小譲如僞，大則如威，小則如愧，其難進而易退也，粥粥若無能也，其容貌有如此者。",
                    "zhushu": "中，中間，謂不嚴厲也。如慢、如僞，言之不愊怛也。如威、如愧，如有所畏。○慢，音慢。易，以䜴反，下險易同。粥，徐本作𢐮，章六反，卑謙貌，一音羊六反。愊，普力反，一音逼，謂愊怛也。怛，丹逹反，驚怛也。本或作恨者，非。重言其難進而易退也。表記二十二：事君難進而易退。"
                },
                {
                    "paragraph": "儒有居處齊難，其坐起恭敬，言必先信，行必中正，道塗不爭險易之利，冬夏不爭隂陽之和，愛其死以有待也，養其身以有爲也，其備豫有如此者。",
                    "zhushu": "斉難，斉莊可畏難也。行不爭道，止不選処，所以逺闘訟。○斉，側皆反，注同。難，乃旦反，注同。行，皇如字，舊下孟反。夏，户嫁反。爲，于僞反。処，昌慮反。逺，于万反。"
                },
                {
                    "paragraph": "儒有不寳金玉，而忠信以爲寳；不祈土地，立義以爲土地；不祈多積，多文以爲富；難得而易禄也，易禄而難畜也。非時不見，不亦難得乎？非義不合，不亦難畜乎？先勞而後禄，不亦易禄乎？其近人有如此者。",
                    "zhushu": "祈，猶求也。立義以爲土地，以義自居也。難畜，難以非義乆留也。勞，猶事也。積，或爲貨。○積，子賜反，又如字。易，以䜴反，又如字。畜，許六反。見，賢遍反。近，附近之近，下可近同。重意。先勞而後禄，坊記：欲民先事而後禄也。"
                },
                {
                    "paragraph": "儒有委之以貨財，淹之以樂好，見利不虧其義；劫之以衆，沮之以兵，見死不更其守；鷙蟲攫搏，不程勇者；引重鼎，不程其力；往者不悔，來者不豫；過言不再，流言不極；不斷其威，不習其謀，其特立有如此者。",
                    "zhushu": "淹，謂浸漬之劫。劫，脅也。沮，謂恐怖之也。鷙虫，猛鳥猛獸也。字從鳥，鷙省声也。程。猶量也。重鼎，大鼎也。搏猛引重，不量勇力堪之與否，當之則往也。雖有負者，後不悔也。其所未見，亦不豫備，平行自若也。不再，猶不更也。不極，不問所從岀也。不断其威，常可畏也。不習其謀，口及則言。不豫其說而順也。断，或爲継。○淹，於廉反。樂，五孝反，又音岳。好，呼報反。劫，居業反。沮，在吕反，注同。鷙，与挚同，音至。攫，俱縛反，一音九碧反。搏，音博。程，音呈。断，音短，直𡖉反，絶也，又丁乱反，注同。浸，子鴆反。漬，才賜反。脅，許劫反。恐，曲勇反。怖，普路反。省，所景反。量，音亮，又音良，下同。更，居孟反。"
                },
                {
                    "paragraph": "儒有可親而不可劫也，可近而不可迫也，可殺而不可辱也，其居處不淫，其飲食不溽，其過失可微辨而不可靣數也，其剛毅有如此者。",
                    "zhushu": "淫，謂傾邪也。恣滋味爲溽，溽之言欲也。○溽，音辱。数，所具反。毅，魚旣反。邪，似嗟反。"
                },
                {
                    "paragraph": "儒有忠信以爲甲胄，禮義以爲干櫓，戴仁而行，抱義而處，雖有暴政，不更其所。其自立有如此者。",
                    "zhushu": "甲，鎧。胄，兠鍪也。干櫓，小楯、大楯也。○胄，直又反。櫓，音魯。載，音戴，本亦作戴。鎧，開代反。兠，丁侯反。鍪，莫侯反。小楯，時凖反，又音允，徐辝尹反。"
                },
                {
                    "paragraph": "儒有一畒之宫，環堵之室，篳門圭窬，蓬户甕牖，易衣而岀，并日而食，上荅之，不敢以疑；上不荅，不敢以謟，其仕有如此者。",
                    "zhushu": "言貧窮屈道，仕爲小官也。宫，爲牆垣也。環堵，靣一堵也。五版爲堵，五堵爲雉。篳門，荊竹織門也。圭窬，門旁窬也。穿牆爲之，如圭矣。并日而食，二日用一日食也。上荅之，謂君應用其言。○堵，音覩，方丈爲堵。篳，徐音畢，杜預云：柴門也。圭窬，徐音豆，說文云：穿木户也。郭璞、王蒼解話云：門旁小窬也。音臾，左傳作竇。杜預云：圭窬，小户也，上銳下方，狀如圭形也。蓬，歩紅反。蓬户，以蓬爲户也。甕，烏貢反。牖，音酉，以甕爲牖。并，必政反，注同。日，而一反。謟，本又作讇，勑檢反。穿，音川。應，應對之應。"
                },
                {
                    "paragraph": "儒有今人與居，古人與稽，今丗行之，後丗以爲楷。適弗逢丗，上弗援，下弗推，䜛謟之民，有比黨而危之者，身可危也，而志不可奪也。雖危，起居竟信其志，猶將不忘百姓之病也，其憂思有如此者。",
                    "zhushu": "稽，猶合也。古人與合，則不合於今人也。援，猶引也，取也。推，猶進也，㪯也。危，欲毁害之也。起居，猶㪯事動作。信，讀如屈伸之伸，假借字也，猶圗也。信，或爲身。○稽，古奚反，注同。楷，苦駭反，法式也。援，音爰，注下同。推，昌誰反，注同。䜛，仕咸反。比，毗志反，徐扶至反。信，依注爲伸，音申。思，息嗣反。"
                },
                {
                    "paragraph": "儒有博學而不窮，篤行而不倦，幽居而不淫，上通而不困，禮之以和爲貴，忠信之美，優游之法，舉賢而容衆，毁方而瓦合，其寛𥙿有如此者。",
                    "zhushu": "不窮，不止也。幽居，謂獨處時也。上通，謂仕道逹於君也。旣仕則不困於道徳不足也。忠信之美，美忠信者也。優游之法，法和柔者也。毁方而瓦合，去巳之大圭角，下与衆人小合也。必瓦合者，亦君子爲道不逺人。○行，下孟反。上，時掌反，又如字，注同。𥙿，羊樹反。去，起吕反。逺，于万反，又如字。"
                },
                {
                    "paragraph": "儒有内稱不辟親，外舉不辟怨，程功積事，推賢而進逹之，不望其報，君得其志，苟利國家，不求冨貴。其舉賢援能有如此者。",
                    "zhushu": "君得其志者，君所欲爲，賢臣成之。○辟，音避，下同。怨，於元反，又於願反。推賢而進逹之，舊至此絶句，皇以逹之連下爲句。"
                },
                {
                    "paragraph": "儒有聞善以相告也，見善以相示也，爵位相先也，患難相死也，乆相待也，逺相致也。其任舉有如此者。",
                    "zhushu": "相先，猶相譲也。乆相待，謂其友乆在下位不升，巳則待之乃進也。逺相致者，謂巳得明君而仕，友在小囯不得志，則相致逺也。○難，乃旦反。㪯，如字，徐音據。"
                },
                {
                    "paragraph": "儒有澡身而浴德，陳言而伏，静而正之，上弗知也，麤而翹之，又不急爲也。不臨深而爲髙，不加少而爲多，丗治不輕，丗亂不沮，同弗與，異弗非也。其特立獨行有如此者。",
                    "zhushu": "麄，猶䟽也，微也。君不知己有善言正行，則觀色縁事而微翹發其意使知之，又必舒而脫脫焉。巳爲之疾，則君納之速。君納之速，怪妬所由生也。不臨深而爲髙，臨衆不以己位尊自振貴也。不加少而爲多，謀事不以巳小勝自矜大也。丗治不輕，不以賢者並衆，不自重愛也。丗乱不沮，不以道衰廢壞巳志也。○澡，音早。静，如字，徐本作諍，音争。麤，本亦作麄，七奴反。翹，祈饒反。治，直吏反，注同。沮，徐在吕反，注同。行，下孟反，注及下注同，又如字。脫，並吐外反。妬，丁路反。壞，乎怪反，又音怪。重意不臨深而爲髙。曲礼：上不臨深，不登髙。"
                },
                {
                    "paragraph": "儒有上不臣天子，下不事諸侯，慎静而尚寛，強毅以與人，博學以知服，近文章，砥厲廉隅，雖分國如錙銖，不臣不仕，其規爲有如此者。",
                    "zhushu": "強毅以与人，彼來辨言行而不正，不苟屈以順之也。博斈以知服，不用巳之知，勝於先丗賢知之所言也。雖分囯如錙銖，言君分囯以禄之，視之輕如錙銖矣。八兩曰錙。近，附近之近。砥，音脂，又音旨。厲，力丗反。分，如字。錙，測其反，說文云：六銖。銖，音殊，說文云：權分十黍之重。賢知，音智。"
                },
                {
                    "paragraph": "儒有合志同方，營道同術，並立則樂，相下不厭，乆不相見，聞流言不信，其行本方立義，同而進，不同而退，其交友有如此者。",
                    "zhushu": "同方同術，等志行也。聞流言不信，不信其友所行如毁謗也。○並，如字，又歩頂反，本亦作並。樂，音洛，又音岳，下，户嫁反。厭，於豔反。行，皇音衡，又下孟反。本方，絶句，立義，絶句。志行，下孟反，下儒行同。謗，𥙷浪反。"
                },
                {
                    "paragraph": "温良者，仁之本也；敬慎者，仁之地也；寛𥙿者，仁之作也；孫接者，仁之能也；禮節者，仁之貌也；言談者，仁之文也；歌樂者，仁之和也；分散者，仁之施也。儒皆兼此而有之，猶且不敢言仁也，其尊讓有如此者。",
                    "zhushu": "此兼上十有五儒，蓋聖人之儒行也。孔子嫌若斥巳，假仁以爲說，仁，聖之次也。○孫，音遜。接，似輒反，又如字。分，方云反，徐扶問反。施，始䜴反。斥，音尺。"
                },
                {
                    "paragraph": "儒有不隕穫於貧賤，不充詘於冨貴，不慁君王，不累長上，不閔有司，故曰儒。",
                    "zhushu": "隕穫，困迫失志之貌也。充詘，喜失節之貌。慁，猶辱也。累，猶係也。閔，病也。言不爲天子、諸侯、卿大夫、羣吏所困廹而違道，孔子自謂也。充，或爲統，閔，或爲文。○隕，于敏反。穫，本又作獲，同户郭反，注同。詘，求勿反，注同，徐音丘勿反。慁，胡困反，注同。累，力僞反，注同，一音力追反。長，丁丈反。閔，本亦作愍，武謹反。不爲，于僞反。"
                },
                {
                    "paragraph": "今衆人之命儒也妄，常以儒相詬病。",
                    "zhushu": "妄之言無也，言今丗名儒，無有常人，遭人名爲儒，而以儒靳故相戯，此哀公輕儒之所由也。詬病，猶耻辱也。○命儒，命名也。妄，鄭音亡，亡，無也，王音忘尚反，虚妄也。詬，徐音遘，又呼𠉀反。靳，居覲反，杜預云：戲而相媿爲靳也。"
                },
                {
                    "paragraph": "孔子至舎，哀公館之，聞此言也，言加信，行加義，終𣳚吾丗，不敢以儒爲戲。",
                    "zhushu": "儒行之作，盖孔子自衛初反魯時也。孔子㱕至其舎，哀公就而礼館之，問儒服而遂問儒行，乃始斍焉。言没丗不敢以儒爲戲，當時服。○行加，下孟反，注同。"
                }
            ]
        },
        {
            "name": "大學第四十二",
            "paragraphs": [
                {
                    "paragraph": "大學第四十二",
                    "zhushu": "陸曰：鄭云：大斈者，以其記博斈可以爲政也。",
                    "type": 1
                },
                {
                    "paragraph": "大學之道，在明明德，在親民，在止於至善。知止而后有定，定而后能靜，靜而后能安，安而后能慮，慮而后能得。物有本末，事有終始，知所先後，則近道矣。",
                    "zhushu": "明明德，謂顕明其至德也。止，猶自處也。得，謂得事之冝也。○大，舊音㤗，刘直帶反。近，附近之近。"
                },
                {
                    "paragraph": "古之欲明明德於天下者，先治其國；欲治其國者，先齊其家；欲齊其家者，先脩其身；欲脩其身者，先正其心；欲正其心者，先誠其意；欲誠其意者，先致其知，",
                    "zhushu": "知，謂知善惡吉凶之所終始也。○其知，如字，徐音智，下致知同。"
                },
                {
                    "paragraph": "致知在格物。",
                    "zhushu": "格，來也。物，猶事也。其知於善深，則來善物。其知於惡深，則來惡物。言事縁人所好來也。此致或爲至。○格，古百反。好，呼報反。"
                },
                {
                    "paragraph": "物格而后知至，知至而后意誠，意誠而后心正，心正而后身脩，身脩而后家齊，家齊而后國治，國治而后天下平。自天子以至於庶人，壹是皆以脩身爲本。其本亂而末治者否矣，其所厚者薄，而其所薄者厚，未之有也，此謂知本，此謂知之至也。",
                    "zhushu": "壹是，專行是也。○治國治，並直吏反，下同。重言未之有也，下文檀弓、射義各一重意。自天子以至於庶人，王制第五。自天子逹于庶人。中庸三十一：天子之礼，逹乎諸侯、大夫及士、庶人。"
                },
                {
                    "paragraph": "所謂誠其意者，毋自欺也，如惡惡臭，如好好色，此之謂自謙，故君子必愼其獨也。小人間居爲不善，無所不至，見君子而后厭然，揜其不善而著其善。人之視己，如見其肺肝然，則何益矣？此謂誠於中，形於外，故君子必慎其獨也。",
                    "zhushu": "謙，讀爲慊，慊之言厭也。厭，讀爲黶。黶，閉藏貌也。○毋，音無。惡惡，上烏路反，下如字。臭，昌救反。好好，上呼報反，下如字。謙，依注讀爲慊，徐苦簟反。間，音閑。厭，讀爲黶，烏斬反，又烏簟反。揜，於檢反。著，張慮反，注同。肺，芳廢反。肝，音干。言厭，於琰反，一音於渉反。重言，故君子必謹其獨也四，本篇二：一見礼器第十篇，一見中庸三十一篇。"
                },
                {
                    "paragraph": "曽子曰：十目所視，十手所指，其嚴乎！富潤屋，德潤身，心廣體胖，故君子必誠其意。",
                    "zhushu": "嚴乎，言可畏敬也。胖，猶大也。三者，言有實於内，顕見於外。○胖，歩丹反，注及下同。見，賢遍反。"
                },
                {
                    "paragraph": "詩云：瞻被淇奥，菉竹猗猗。有斐君子，如切如磋，如琢如磨，瑟兮僴兮，赫兮喧兮。有斐君子，終不可諠兮。如切如磋者，道學也；如琢如磨者，自脩也；瑟兮僴兮者，恂憟也；赫兮喧兮者，威儀也。有斐君子，終不可諠兮者，道盛德至善，民之不能忘也。",
                    "zhushu": "此心廣躰胖之詩也。澳，隈崖也。菉竹猗猗，喻美盛。斐，有文章貌也。諠，忘也。道，猶言也。恂，字或作峻，讀如嚴峻之峻，言其容貌嚴栗也。民不能忘，以其意誠而德著也。○淇音其。澳，本亦作奥，於六反，本又作澳，一音烏報反。菉音緑。猗，於宜反。斐，芳尾反，一音匪，文章貌。磋，七何反。琢，丁角反。摩，本亦作磨，未何反，尔雅云：骨曰切。象曰磋，玉曰琢，石曰磨。僴，下板反，又胡板反。赫，許百反。喧，本亦作咺，况晚反。諠，許袁反，詩作諼，或作喧，音同。恂，依注音峻，思俊反，一音思旬反。慄，利悉反。澳，於六反。隈，烏回反。"
                },
                {
                    "paragraph": "詩云：於戲前王不忘。君子賢其賢而親其親，小人樂其樂而利其利，此以沒丗不忘也。",
                    "zhushu": "聖人旣有親賢之德，其政又有樂利於民，君子小人各有以思之。○於音烏，下於緝熈同。戲，好胡反，徐、范音羲。樂其樂，並音岳，又音洛，注同。"
                },
                {
                    "paragraph": "康誥曰：克明德。大甲曰：顧諟天之明命。帝典曰：克明峻德。皆自明也。",
                    "zhushu": "皆自明，明徳也。克，能也。顧，念也。諟，猶正也。帝典、堯典，亦尚書篇名也。峻，大也。諟，或爲題。○誥，古報反。大音泰。顧諟，上音故，本又作顧，同，下音是。峻，徐音俊，又私俊反。題，徐徒兮反。"
                },
                {
                    "paragraph": "湯之盤銘曰：苟日新，日日新，又日新。康誥曰：作新民。詩曰：周雖舊邦，其命惟新。是故君子無所不用其極。",
                    "zhushu": "盤銘，刻戒於盤也。極，猶盡也。君子日新其徳，常盡心力，不有餘也。○盤，歩干反。銘，徐音𡨋，亡丁反。"
                },
                {
                    "paragraph": "詩云：邦畿千里，惟民所止。詩云：緡蠻黄鳥，止于丘隅。子曰：於止，知其所止，可以人而不如鳥乎？",
                    "zhushu": "於止，於鳥之所止也。就而觀之，知其所止，知鳥擇岺蔚安閒而止処之耳。言人亦當擇礼義樂土而自止處也。論語曰：里仁爲美，擇不處仁，焉得知？○畿，音祈，又作幾，音同。緡蛮，音緜，一音亡巾反，毛詩作緜，傳云：緜蛮，小鳥貌。岑，仕金反。蔚音欎，又音尉。間音閑。處，齒渚反。樂音洛。焉，於䖍反。知音智。"
                },
                {
                    "paragraph": "詩云：穆穆文王，於緝熈敬止。爲人君，止於仁；爲人臣，止於敬；爲人子，止於孝；爲人父，止於慈；與國人交，止於信。",
                    "zhushu": "緝熈，光明也。此美文王之德光明，敬其所以自止處。○緝，七入反。熙，許其反。"
                },
                {
                    "paragraph": "子曰：聽訟，吾猶人也，必也使無訟乎！無情者不得盡其辭，大畏民志，",
                    "zhushu": "情，猶實也，无實者多虚誕之辝。聖人之聴訟，与人同耳。必使民无實者不敢盡其辝，大畏其心志，使誠其意不敢訟。○吾聽訟，似用反，猶人也，論語作聽訟吾猶人也。毋訟，音無。誕，音但。"
                },
                {
                    "paragraph": "此謂知本。",
                    "zhushu": "本，謂誠其意也。"
                },
                {
                    "paragraph": "所謂脩身在正其心者，身有所忿懥，則不得其正；有所恐懼，則不得其正；有所好樂，則不得其正；有所憂患，則不得其正。心不在焉，視而不見，聽而不聞，食而不知其味，此謂脩身在正其心。",
                    "zhushu": "懥，怒貌也，或作懫，或爲懥。○忿，弗粉反。懥，勑值反，范音稚，徐丁四反，又音勩。恐，丘勇反。好，呼報反，下故好而　知同。樂，徐五孝反，一音岳。憤，音致。懥，音致，又得計反。重意：視而不見，聽而不聞，中庸：視之而弗見，聽之而弗聞。○食而不知其味，中庸：鮮能知味也。"
                },
                {
                    "paragraph": "所謂齊其家在脩其身者，人之其所親愛而辟焉，之其所賤惡而辟焉，之其所畏敬而辟焉，之其所哀矜而辟焉，之其所敖惰而辟焉，故好而知其惡，惡而知其美者，天下鮮矣。故諺有之曰：人莫知其子之惡，莫知其苗之碩。此謂身不脩不可以齊其家。",
                    "zhushu": "之，適也。譬，猶喻也。言適彼而以心度之，曰：吾何以親愛此人，非以其有德美与？吾何以敖惰此人，非以其志行薄与？反以喻己，則身脩与否可自知也。鮮，罕也。人莫知其子之惡，猶愛而不察。碩，大也。○辟，音譬，下及注同，謂譬喻也。賤惡，烏路反，下惡而知同。敖，五報反。惰，徒卧反。其惡惡，上如字，下烏路反。鮮，仙善反，注同。諺，魚変反，俗語也。度，徒洛反。与，音余，下薄与同。行，下孟反。"
                },
                {
                    "paragraph": "所謂治國必先齊其家者，其家不可教而能教人者，無之。故君子不岀家而成教於國，孝者，所以事君也；弟者，所以事長也；慈者，所以使衆也。康誥曰：如保赤子。心誠求之，雖不中，不逺矣。未有學養子而后嫁者也。",
                    "zhushu": "養子者，推心爲之，而中於赤子之耆欲也。○弟，音悌。長，丁丈反，下長長并注同。中，丁仲反，注同。耆欲，時志反。"
                },
                {
                    "paragraph": "一家仁，一國興仁；一家讓，一國興讓；一人貪戾，一國作亂。其機如此。此謂一言僨事，一人定國。",
                    "zhushu": "一家、一人，謂人君也。戾之言利也。機，殷動所由也。僨，猶覆敗也。春秋傳曰：登戾之。又曰：鄭伯之車僨於済。戾，或爲吝，僨，或爲犇。○戾，力計反。賁，徐音奮，本又作僨，注同。覆，芳福反。済，子礼反。犇，音奔。"
                },
                {
                    "paragraph": "堯、舜率天下以仁，而民從之；桀、紂率天下以暴，而民從之。其所令反其所好，而民不從。",
                    "zhushu": "言民化君行也。君若好貨而禁民淫於財利，不能止也。○好，呼報反，注同。行，下孟反，或如字。重意：而民從之，表記：則民從之。"
                },
                {
                    "paragraph": "是故君子有諸已而后求諸人，無諸巳而后非諸人。所藏乎身不恕，而能喻諸人者，未之有也。故治國在齊其家。",
                    "zhushu": "有於巳，謂有仁譲也。无於巳，謂无貪戾也。"
                },
                {
                    "paragraph": "詩云：桃之夭夭，其葉蓁蓁。之子于歸，宜其家人。宜其家人，而后可以教國人。詩云：宜兄宜弟。宜兄宜弟，而后可以教國人。詩云：其儀不忒，正是四國。其爲父子兄弟足法，而后民法之也。此謂治國在齊其家。",
                    "zhushu": "夭夭、蓁蓁，美盛貌。之子者，是子也。○夭，於驕反。蓁，音臻。忒，他得反。"
                },
                {
                    "paragraph": "所謂平天下在治其國者，上老老而民興孝，上長長而民興弟，上恤孤而民不倍，是以君子有絜矩之道也。",
                    "zhushu": "老老、長長，謂尊老敬長也。恤，憂也。民不倍，不相倍弃也。絜，猶結也，挈也。矩，法也。君子有挈法之道，謂常執而行之，動作不失之。倍，或作偝，矩，或作巨。○弟，音悌。倍，音佩，注同。絜，音結。拒之，音矩，本或作矩。偝弃，音佩，本亦作倍，下同。挈也，苦結反。巨，音拒，本或作拒，其吕反。"
                },
                {
                    "paragraph": "所惡於上，毋以使下；所惡於下，毋以事上；所惡於前，毋以先後；所惡於後，毋以從前；所惡於右，毋以交於左；所惡於左，毋以交於右，此之謂絜矩之道。",
                    "zhushu": "絜矩之道，善持其所有，以恕於人耳。治囯之要尽於此。○惡，烏路反，下皆同。毋，音无，下同。重意：所惡於上，毋以使下；所惡於下，毋以事上。祭統二十五篇：所不安於上，則不以使下；所惡於下，則不以事上。"
                },
                {
                    "paragraph": "詩云：樂只君子，民之父母。民之所好好之，民之所惡惡之，此之謂民之父母。",
                    "zhushu": "言治民之道无他，取於己而巳。○只，音䋋。好好，皆呼報反。重意：此之謂民之父母。孔子間居二十九：斯可謂民之父母矣。"
                },
                {
                    "paragraph": "詩云：節彼南山，維石巖巖，赫赫師尹，民具爾瞻。有國者不可以不愼辟，則爲天下僇矣。",
                    "zhushu": "巖巖，喻師尹之髙嚴也。師尹，天子之大臣爲政者也。言民皆視其所行而則之，可不慎其德乎？邪辟失道，則有大刑。○節，徐音截，前切反，又音如字。巌，五衘反。辟，匹亦反，注同。僇，音六。行，下孟反，又如字。邪，似嗟反。"
                },
                {
                    "paragraph": "詩云：殷之未喪師，克配上帝，儀監于殷，峻命不易。道得衆則得國，失衆則失國。是故君子先愼乎德。有德此有人，有人此有土，有土此有財，有財此有用。德者，本也；財者，末也，外本内末，爭民施奪。是故財聚則民散，財散則民聚。是故言悖而岀者，亦悖而入；貨悖而入者，亦悖而岀。",
                    "zhushu": "師，衆也。克，能也。峻，大也。言殷王帝乙以上，未失其民之時，徳亦有能配天者，謂天享其祭祀也。及紂爲惡，而民怨神怒，以失天下。監視殷時之事，天之大命，持之誠不易也。道，猶言也。用，謂囯用也。施奪，施其劫奪之情也。悖，猶逆也，言君有逆命，則民有逆辝也。上貪於利，則下人侵畔。老子曰：多藏以厚亡。○䘮，息浪反。峻，恤俊反。易，以䜴反，注同。爭，爭闘之爭。施，如字。悖，布内反，下同。上，時掌反。藏，才浪反。"
                },
                {
                    "paragraph": "康誥曰：惟命不于常。道善則得之，不善則失之矣。",
                    "zhushu": "于，於也。天命不於常，言不專祐一家也。○專祐，音又。"
                },
                {
                    "paragraph": "楚書曰：楚國無以爲寳，惟善以爲寳。",
                    "zhushu": "楚書，楚昭王時書也。言以善人爲宝。時，謂觀射父、昭奚恤也。○射父，食亦反，又食夜反。父音甫。"
                },
                {
                    "paragraph": "舅犯曰：亡人無以爲寳，仁親以爲寳。",
                    "zhushu": "舅犯，晋文公之舅狐偃也。亡人，謂文公也。時辟驪姬之䜛，亡在翟，而献公薨，秦穆公使子顕弔，因勸之復囯，舅犯爲之對此辝也。仁親，猶言親爱仁道也，明不因䘮規利也。○辟音避。驪，力宜反，本又作麗，亦作孋，同。翟音狄。顕，許遍反。爲之，于僞反。"
                },
                {
                    "paragraph": "秦誓曰：若有一个臣，斷斷兮無它技，其心休休焉，其如有容焉。人之有技，若已有之，人之彦聖，其心好之，不啻若自其口岀，寔能容之，以能保我子孫𥠖民，尚亦有利哉？人之有技，𡝭疾以惡之，人之彦聖，而違之俾不通，寔不能容，以不能保我子孫𥠖民，亦曰殆哉！",
                    "zhushu": "秦誓，尚書篇名也。秦穆公伐鄭，爲晉所敗於殽，還誓其羣臣而作此篇也。断断，誠一之貌也。它技，異端之技也。有技，才藝之技也。若己有之，不啻若自其口岀，皆樂人有善之甚也。美士爲彦。𥠖，衆也。尚，庶幾也。𡝭，妬也。違，猶戾也。俾，使也。佛戾賢人所爲，使功不通於君也。殆，危也。彦，或作盤。○一个，古賀反，一讀作介，音界。臣此所引与尚書文小異。断，丁乱反。無它，音他。技，其綺反，下及注同。休休，許蚪反，尚書傳曰：樂善也。鄭注尚書云：寛容貌。何休注公羊云：美大之貌。好，呼報反。啻音試，詩䜴反。𡝭，莫報反，尚書作冐，音同，謂覆蔽也。惡，烏路反，下能惡人同。俾，本又作卑，必尔反。敗，必邁反。殽，户交反。樂，音岳，又音洛。妬，丁路反。佛戾，上扶弗反，下力計反。"
                },
                {
                    "paragraph": "唯仁人放流之，迸諸四夷，不與同中國。此謂唯仁人爲能愛人，能惡人。",
                    "zhushu": "放去惡人媢嫉之類者，獨仁人能之，如舜放四罪而天下咸服。○迸，比孟反，又逼諍反。諍，音爭闘之爭。皇云：迸，猶屏也。去，丘吕反。"
                },
                {
                    "paragraph": "見賢而不能舉，舉而不能先，命也；見不善而不能退，退而不能逺，過也。",
                    "zhushu": "命，讀爲慢，声之誤也。㪯賢而不能使君以先巳，是輕慢於㪯人也。○命，依注音慢，武諌反。逺，于万反。"
                },
                {
                    "paragraph": "好人之所惡，惡人之所好，是謂拂人之性，菑必逮夫身。",
                    "zhushu": "拂、禉佹也。逮，及也。○好，呼報反，下皆同。惡，烏路反，下同。拂，扶弗反，注同。菑，音哉，下同。逮，音代，一音大計反。夫，音扶。佹，九委反。"
                },
                {
                    "paragraph": "是故君子有大道，必忠信以得之，驕泰以失之。",
                    "zhushu": "道，行所由。"
                },
                {
                    "paragraph": "生財有大道，生之者衆，食之者寡，爲之者疾，用之者舒，則財𢘆足矣。",
                    "zhushu": "是不務禄不肖，而勉民以農也。○肖，音𥬇。"
                },
                {
                    "paragraph": "仁者以財發身，不仁者以身發財。",
                    "zhushu": "發，起也。言仁人有財，則務於施与以起身，成其令名。不仁之人有身，貪於聚歛以起財，務成冨。○施，始䜴反。予，由汝反。"
                },
                {
                    "paragraph": "未有上好仁而下不好義者也，未有好義其事不終者也，未有府庫財非其財者也。",
                    "zhushu": "言君行仁道，則其臣必義，以義㪯事无不成者，其爲誠然，如己府庫之財爲己有也。"
                },
                {
                    "paragraph": "孟獻子曰：畜馬乗，不察於雞豚；伐氷之家，不畜牛羊；百乗之家，不畜聚歛之臣，與其有聚歛之臣，寧有盗臣。此謂國不以利爲利，以義爲利也。",
                    "zhushu": "孟献子，魯大夫仲孫蔑也。畜馬乘，謂以士𥘉試爲大夫也。伐氷之家，卿大夫以上，䘮祭用氷，百乗之家，有采地者也。雞豚牛羊，民之所畜養以爲財利者也。囯家利義不利財，盗臣損財耳，聚歛之臣乃損義。論語曰：季氏富於周公，而求也爲之聚歛，非吾徒也。小子鳴鼔而攻之可也。○畜，許六反，下同。乗，徐䋲證反，下及注同。蔑，莫結反。以上，時掌反。采，七代反，本亦作菜。爲之，于僞反。"
                },
                {
                    "paragraph": "長國家而務財用者，必自小人矣。",
                    "zhushu": "言務聚財爲己用者，必忘義，是小人所爲也。○長，丁丈反。"
                },
                {
                    "paragraph": "彼爲善之，小人之使爲國家，菑害並至。雖有善者，亦無如之何矣。",
                    "zhushu": "彼，君也，君將欲以仁義善其政，而使小人治其囯家之事，患難猥至，雖云有善，不能救之，以其惡之已著也。○難，乃旦反。猥，烏罪反。捄，音救，本亦作救。著，張慮反。"
                },
                {
                    "paragraph": "此謂國不以利爲利，以義爲利也。",
                    "zhushu": ""
                }
            ]
        },
        {
            "name": "冠義第四十三",
            "paragraphs": [
                {
                    "paragraph": "冠義第四十三",
                    "zhushu": "陸曰：冠，音古乱反。鄭云：名冠義者，以其記冠礼成人之義。",
                    "type": 1
                },
                {
                    "paragraph": "凢人之所以爲人者，禮義也。禮義之始，在於正容體，齊顔色、順辭令。",
                    "zhushu": "言人爲礼，以此三者爲始。"
                },
                {
                    "paragraph": "容體正、顔色齊、辭令順，而后禮義備，以正君臣、親父子、和長㓜。",
                    "zhushu": "言三始旣備，乃可求以三行也。○長，丁丈反，下同。行，下孟反。重言：以正君臣，親父子，和長㓜二，後見聘義。礼運第九：以正君臣，以篤父子。"
                },
                {
                    "paragraph": "君臣正、父子親，長㓜和，而后禮義立。",
                    "zhushu": "立，猶成也。"
                },
                {
                    "paragraph": "故冠而后服備，服備而后容體正、顔色齊、辭令順。",
                    "zhushu": "言服未備者，未可求以三始也。童子之服，采衣、紒。○冠，古亂反，除下文玄冠及注緇布冠、玄冠以外並同。紒，音計。"
                },
                {
                    "paragraph": "故曰：冠者，禮之始也。是故古者聖王重冠。",
                    "zhushu": ""
                },
                {
                    "paragraph": "古者冠禮，筮日筮賔，所以敬冠事；敬冠事，所以重禮；重禮，所以爲國本也。",
                    "zhushu": "囯以礼爲本。○筮，市志反。蓍日筮。重，直用反，後同。重言：冠者礼之始也二，一見下文。又下篇：夫礼始於冠。○礼之始也，曲礼上：礼之質也。下篇：礼之本也。"
                },
                {
                    "paragraph": "故冠於阼，以著代也。醮於客位，三加彌尊，加有成也。",
                    "zhushu": "阼，謂主人之北也。適子冠於阼，若不醴，則醮用酒於客位，敬而成之也。户西爲客位。庶子冠於房户外，又因醮焉，不代父也。冠者𥘉加緇布冠，次加皮弁，次加爵弁，每加益尊，所以益成也。○阼，才故反。著，張慮反。醮，子𥬇反。彌音弥。適音嫡。醴音礼，重言：以著代也，又出昏義四十四。"
                },
                {
                    "paragraph": "巳冠而字之，成人之道也。",
                    "zhushu": "字，所以相尊也。重言：冠而字之，重見郊特牲。成人之道也二，一見𥙊義四十四。"
                },
                {
                    "paragraph": "見於母，母拜之；見於兄弟，兄弟拜之，成人而與爲禮也。玄冠玄端，奠摰於君，遂以摰見於郷大夫、郷先生，以成人見也。",
                    "zhushu": "郷先生，同郷老而致仕者，服玄冠玄端，異於朝也。○見，賢遍反，下皆同。擊，本亦作䞇，同音至。鄉大夫、郷先生，並音香，注同。朝，直遥反。"
                },
                {
                    "paragraph": "成人之者，將責成人禮焉也。責成人禮焉者，將責爲人子、爲人弟、爲人臣、爲人少者之禮行焉。將責四者之行於人，其禮可不重與？",
                    "zhushu": "言責人以大礼者，巳接之，不可以苟。少，詩照反。之行，下孟反，下同。与，音余。"
                },
                {
                    "paragraph": "故孝、弟、忠順之行立，而后可以爲人，可以爲人，而后可以治人也。故聖王重禮。故曰：冠者，禮之始也，嘉事之重者也。是故古者重冠，重冠故行之於廟。行之於廟者，所以尊重事，尊重事而不敢擅重事，不敢擅重事，所以自卑而尊先祖也。",
                    "zhushu": "嘉事，嘉礼也。宗伯掌五礼，有吉礼，有凶礼，有賔礼，有軍礼，有嘉礼，而冠属嘉礼。周礼曰：以昬冠之礼，親成男女也。○弟，音悌。治，直吏反。擅，市戰反。重言：冠者礼之始也二，篇首一。○聖王重礼，下篇昬義：聖王重之。"
                }
            ]
        },
        {
            "name": "昬義第四十四",
            "paragraphs": [
                {
                    "paragraph": "昬義第四十四",
                    "zhushu": "陸曰：鄭云：昬義者，以其記娶妻之義，内教之所由成也。",
                    "type": 1
                },
                {
                    "paragraph": "昬禮者，將合二姓之好，上以事宗廟，而下以繼後丗也，故君子重之。是以昬禮、納采、問名、納吉、納徴、請期，皆主人筵几於廟，而拜迎於門外，入，揖讓而升，聽命於廟，所以敬愼重正昬禮也。",
                    "zhushu": "聽命，謂主人聽使者所傳壻家之命。○昬者，一本作昬礼者，㛰礼用昬，故經典多止作昬字。合，如字，徐音閣。好，呼報反。采，十在反，采，擇也。請，徐音情，又如字。筵，音延。使，色吏反。傳，直專反。重意：將合二姓之好，上以事宗廟，而下以継後丗也。哀公問：合二姓之好，以継先聖之後，以爲天地宗廟社稷之主。"
                },
                {
                    "paragraph": "父親醮子而命之迎，男先於女也。子承命以迎，主人筵几於廟，而拜迎于門外。壻執鴈入，揖讓升堂，再拜奠鴈，蓋親受之於父母也。降，出，御婦車，而壻授綏，御輪三周，先俟于門外。婦至，壻揖婦以入。共牢而食，合巹而酳，所以合體、同尊卑，以親之也。",
                    "zhushu": "酌而无酬酢曰醮。醮之礼如冠醮与，其異者於寢耳。壻御婦車輪三周，御者代之。壻自乗其車，先道之帰也。共牢而食，合卺而酳，成婦之義。○醮，子妙反。迎，魚敬反，下以迎同。先，悉薦反。子承命，本或作子承父命，誤。壻，本又作智，悉計反。女之夫也，依字從士，從胥，俗從知，下作耳。奠，大見反。綏音虽。合，徐音閤，又如字。卺，徐音謹。破瓢爲巵也。說文作 ，云蠡也。字林几敏反。以此卺爲警身有所承。說文云：讀若赤舄几。酳，徐音㣧，又仕覲反。酢音昨。如冠，古亂反，下文始於冠同。与音餘。道音導。重意：御婦車而壻授綏。郊特牲：胥親御授綏。重言：共牢而食同尊卑二，一見郊特牲。"
                },
                {
                    "paragraph": "敬慎重正，而后親之，禮之大體，而所以成男女之别，而立夫婦之義也。男女有别，而后夫婦有義；夫婦有義，而后父子有親；父子有親，而后君臣有正。故曰：昬禮者，禮之本也。",
                    "zhushu": "言子受氣性純則孝，孝則忠也。○别，彼列反，下同。重意：所以成男女之别。經解二十六篇：所以明男女之别也。重言：男女有别四，郊特牲、䘮小記、大傳各一。○礼之本也二，礼器一；冠義：礼之始也。"
                },
                {
                    "paragraph": "夫禮始於冠，本於昬，重於喪𥙊，尊於朝聘，和於射郷，此禮之大體也。",
                    "zhushu": "始，猶根也。本，猶幹也。郷，郷飲酒。○朝聘，直遥反，下匹政反。重意：夫礼始於冠，冠義：冠者礼之始也。"
                },
                {
                    "paragraph": "夙興，婦沐浴以俟見。質明，贊見婦於舅姑，執笲棗、栗、段、脩以見。贊醴婦，婦𥙊脯醢𥙊醴，成婦禮也。",
                    "zhushu": "成其爲婦之礼也。贊體婦，當作礼，声之誤也。○沐，音木。浴，音欲。見，賢遍反，下及生同。笲，音煩，一音皮彦反，器名。以葦若竹爲之，其形如筥，衣之以青繒，以盛棗栗、腵脩之屬。棗，音早，尔雅云：𣗥實謂之棗。俗作，誤。段脩，丁乱反，本又作腶，或作鍛，同。脩，脯也。加薑桂曰腶脩。何休云：婦執服脩者，取其断。断自脩飾也。贊醴，依注作礼。醢，音海。重意：賛婦見舅姑，内則篇：婦事舅姑。"
                },
                {
                    "paragraph": "舅姑入室，婦以特豚饋，明婦順也。",
                    "zhushu": "以饋明婦順者，供養之礼，主於孝順。○婦以特豚饋，其位反，一本无婦字。供，俱用反。養，羊尚反。"
                },
                {
                    "paragraph": "厥明，舅姑共饗婦，以一獻之禮，奠酬，舅姑先降自西階，婦降自阼階，以著代也。",
                    "zhushu": "言旣献也，而授之以室事也。降者，各還其燕寢。婦見及饋饗於適寢。昬礼不言厥明，此言之者，容大夫以上礼多，或異日。○適，丁歴反。上，時掌反。重言：舅姑先降自西階，婦降自阼階二，郊特牲一，无先字。○以著代也三，郊特牲一，冠義一。"
                },
                {
                    "paragraph": "成婦禮，明婦順，又申之以著代，所以重責婦順焉也。婦順者，順於舅姑，和於室人，而后當於夫，以成絲麻布帛之事，以審守委積蓋藏。",
                    "zhushu": "室人，謂女妐、女叔、諸婦也。當，猶称也。後言称夫者，不順舅姑，不和室人，虽有善者，猶不爲称夫也。○當，丁浪反，一音丁郎反，下注同，下注和當亦同。委，於僞反。積，子賜反。藏，才浪反。猶稱，尺證反，下同。"
                },
                {
                    "paragraph": "是故婦順備而后内和理，内和理而后家可長乆也，故聖王重之。",
                    "zhushu": "順備者，行和當，事成審也。○行，下孟反。重意：故聖王重之。冠義，故聖王重礼。"
                },
                {
                    "paragraph": "是以古者婦人先嫁三月，祖廟未毁，教于公宫；祖廟旣毁，教于宗室。教以婦德、婦言、婦容、婦功。教成，𥙊之，牲用魚，芼之以蘋藻，所以成婦順也。",
                    "zhushu": "謂与天子諸侯同姓者也。嫁女者，必就尊者教成之。教成之者，女師也。祖廟，女所岀之祖也。公，君也。宗室，宗子之家也。婦德，貞順也。婦言，辝令也。婦容，婉娩也。婦功，絲麻也。𥙊之，𥙊其所出之祖也。魚、蘋、藻，皆水物。隂，𩔖也。魚爲爼實，蘋、藻爲羹莱。𥙊无牲牢，告事耳，非正𥙊也。其齊盛用黍。云君使有司告之宗子之家，若其祖廟巳毁，則爲壇而告焉。○先，悉薦反。芼，莫報反。蘋，音頻。藻，音早，毛詩傳云：蘋，大萍。藻，聚藻。詩箋云：蘋之言賔，藻之言早。婉，紆免反。娩，音晚，詩箋云：婉娩，貞順貌，又音挽。斉，音咨。壇，徒丹反。"
                },
                {
                    "paragraph": "古者天子后立六宫、三夫人、九嬪、二十七丗婦、八十一御妻，以聽天下之内治，以明章婦順，故天下内和而家理。天子立六官、三公、九卿、二十七大夫、八十一元士，以聽天下之外治，以明章天下之男教，故外和而國治。故曰：天子聽男教，后聽女順；天子理陽道，后治隂德；天子聽外治，后聽内職。教順成俗，外内和順，國家理治，此之謂盛德。",
                    "zhushu": "天子六寢，而六宫在後，六官在前，所以承副施外内之政也。三夫人以下百二十人，周制也。三公以下百二十人，以夏時也。合而言之，取其相應，有象天数也。内治，婦斈之法也。隂徳，謂主隂事、隂令也。○嬪，毗人反。治，直吏反，下及注除后治隂德皆同。應，如字，音應對之應。重言：此之謂盛德二，一見聘義四十八。"
                },
                {
                    "paragraph": "是故男教不脩，陽事不得，適見於天，日爲之食；婦順不脩，隂事不得，適見於天，月爲之食。是故日食則天子素服，而脩六官之職，蕩天下之陽事；月食則后素服而脩六宫之職，蕩天下之隂事。故天子之與后，猶日之與月，隂之與陽，相須而后成者也。",
                    "zhushu": "適之言責也。食者，見道有虧傷也。蕩，蕩滌，去穢惡也。○適，直革反，下注同。見，賢遍反，下及注同。日爲，于僞反，下文皆同。蕩，徒浪反。滌，直歷反，又杜亦反。去，起吕反。穢，紆廢反。"
                },
                {
                    "paragraph": "天子脩男教，父道也；后脩女順，母道也。故曰：天子之與后，猶父之與母也。故爲天王服斬衰，服父之義也；爲后服資衰，服母之義也。",
                    "zhushu": "父母者，施教令於婦子者也，故其服同。資，當爲斉，声之誤也。○衰，七雷反，下同。資，依注作斉，音咨，注又作斉，音同。"
                }
            ]
        },
        {
            "name": "郷飲酒義第四十五",
            "paragraphs": [
                {
                    "paragraph": "郷飲酒義第四十五",
                    "zhushu": "陸曰：鄭云：郷飲酒義者，以其記郷大夫飲賔於庠序之礼，尊賢養老之義也。别録屬吉礼。",
                    "type": 1
                },
                {
                    "paragraph": "郷飲酒之義，主人拜迎賔于庠門之外，入，三揖而后至階，三讓而后升，所以致尊讓也。",
                    "zhushu": "庠、郷，斈也。州黨曰序。○庠，音詳。斈記云：古之教者，家有塾，黨有庠，術有序，囯有斈。重言：入三揖而后至階，三譲而后升，所以致尊譲也二，重見聘義四十八。"
                },
                {
                    "paragraph": "盥洗揚觶，所以致絜也。",
                    "zhushu": "揚，㪯也。今礼皆作騰。○盥，音管。觶，之䜴反，說文云：郷飲酒用也。字林音支。絜，音結，下同。一本作致絜，敬也。"
                },
                {
                    "paragraph": "拜至，拜洗，拜受，拜送、拜旣，所以致敬也。",
                    "zhushu": "拜至，謂始升時拜，拜賔至。重言：所以致敬也四，郊特牲二，聘義一。"
                },
                {
                    "paragraph": "尊讓、絜敬也者，君子之所以相接也。君子尊讓則不爭，絜敬則不慢，不慢不爭，則逺於𦭶辨矣；不𦭶辨，則無暴亂之禍矣，斯君子所以免於人禍也，故聖人制之以道。",
                    "zhushu": "道，謂此礼。○爭，爭𦭶之爭，下同。逺，于万反。辨，如字，徐甫免反，下同。重言：則无暴亂之禍矣三，見下篇射義。"
                },
                {
                    "paragraph": "郷人、士、君子，尊於房户之間，賔主共之也。尊有玄酒，貴其質也。",
                    "zhushu": "郷人，郷大夫也。士，州長、黨正也。君子，謂卿、大夫、士也。卿、大夫、士飲囯中賢者，亦用此礼也。共尊者，人臣卑，不敢專大惠。郷人，士、君子。周礼天子六郷。鄭司農云：百里内爲六郷，外爲六遂。司徒職云：五家爲比，五比爲閭，四閭爲族，五族爲黨，五黨爲州，五州爲郷。郷大夫，每郷郷一人；州長，每州中大夫一人；黨正，每黨下大夫一人；族師，每族上士一人；閭胥，每閭中士一人；比長，五家下士一人。諸侯則三郷。長，丁丈反，篇内皆同。謂卿，去京反，注同。飲，於鴆反。重言：貴其質也三，二見郊特牲。"
                },
                {
                    "paragraph": "羞出自東房，主人共之也。",
                    "zhushu": "羞，燕私可以自專也。○羞，音脩。共，音恭。"
                },
                {
                    "paragraph": "洗當東榮，主人之所以自絜而以事賔也。",
                    "zhushu": "絜，猶清也。○榮，如字，屋翼也，刘音營。清，如字，皇才性反。"
                },
                {
                    "paragraph": "賔主，象天地也。介僎，象隂陽也。三賔，象三光也。譲之三也，象月之三日而成魄也。四面之坐，象四時也。",
                    "zhushu": "隂陽，助天地養成万物之氣也。三賔象天，三光者繫於天也。古文礼僎皆作遵。○介，音戒，下放此。輔賔者，僎，音遵，輔主人者。魄，普百反，說文作霸，云月始生魄然也。坐，才卧反，又如字。"
                },
                {
                    "paragraph": "天地嚴凝之氣，始於西南，而盛於西北，此天地之尊嚴氣也，此天地之義氣也。天地温厚之氣，始於東北，而盛於東南，此天地之盛德氣也，此天地之仁氣也。",
                    "zhushu": "凝，猶成也。凝，魚矜反。"
                },
                {
                    "paragraph": "主人者尊賔，故坐賔於西北，而坐介於西南以輔賔。賔者，接人以義者也，故坐於西北，",
                    "zhushu": "賔者，接人以義，言賔來以成主人之德。"
                },
                {
                    "paragraph": "主人者，接人以德厚者也，故坐於東南。而坐僎於東北，以輔主人也。",
                    "zhushu": "以僎輔主人，以其仕在官也。"
                },
                {
                    "paragraph": "仁義接，賔主有事，爼豆有數，曰聖。聖立而將之以敬，曰禮。禮以體長㓜，曰德。",
                    "zhushu": "聖，通也，所以通賔主之意也。將，猶奉也。"
                },
                {
                    "paragraph": "德也者，得於身也。故曰：古之學術道者，將以得身也，是故聖人務焉。",
                    "zhushu": "術，猶藝也。得身者，謂成己令名，免於刑罰也。言斈術道，則此說賔賢能之礼。"
                },
                {
                    "paragraph": "祭薦、祭酒，敬禮也。嚌肺，甞禮也。啐酒，成禮也。於席末，言是席之正，非專爲飲食也，爲行禮也，此所以貴禮而賤財也。卒觶，致實於西階上，言是席之上，非專爲飲食也，此先禮而後財之義也。先禮而後財，則民作敬讓而不爭矣。",
                    "zhushu": "非專爲飲食，言主於相敬以礼也。致實，謂尽酒也。酒爲觴實。祭薦、𥙊酒，嚌肺於席中，唯啐酒於席未也。○薦，本亦作𧄟，同。嚌，才細反。肺，芳廢反。啐，七内反。專爲，于僞反，下及注專爲同。重意：先禮而後財，則民作敬。坊記：先財而後礼，則民争利。聘義：輕財重礼，則民作讓矣。"
                },
                {
                    "paragraph": "郷飲酒之禮，六十者坐，五十者立侍，以聽政役，所以明尊長也。六十者三豆，七十者四豆，八十者五豆，九十者六豆，所以明養老也。民知尊長養老，而后乃能入孝弟。民入孝弟，出尊長養老，而后成教，成教而后國可安也。君子之所謂孝者，非家至而日見之也，合諸郷射，教之郷飲酒之禮，而孝弟之行立矣。",
                    "zhushu": "此說郷飲酒，謂黨正囯索鬼神而祭祀，則以礼屬民而飲酒于序，以正齒位之礼也。其郷射，則州長春秋以礼㑹民，而射于州序之礼也。謂之郷者，州、黨、 郷之屬也。或則郷之所居州、黨，郷大夫親爲主人焉，如今郡國下令長於郷射飲酒，從大守相臨之礼也。○弟，音悌，下同。行，下孟反。索，色百反。屬，音燭。大守，音泰，下手又反。相，息亮反。漢制，郡有大守，囯有相，或息羊反，則以連下句。"
                },
                {
                    "paragraph": "孔子曰：吾觀於郷，而知王道之易易也。",
                    "zhushu": "鄉，郷飲酒也。易易，謂教化之本，尊賢尚齒而巳。○易易，皆以䜴反，注及下易易同。"
                },
                {
                    "paragraph": "主人親速賔及介，而衆賔自從之。至于門外，主人拜賔及介，而衆賔自入，貴賤之義别矣。",
                    "zhushu": "速，謂即家召之。别，猶明也。○别，彼列反，注及下注同。"
                },
                {
                    "paragraph": "三揖至于階，三讓以賔升，拜至、獻酬，辭讓之節繁，及介省矣。至于衆賔，升受，坐祭，立飲，不酢而降，隆殺之義辨矣。",
                    "zhushu": "繁，猶盛也。小臧日省。辨，猶别也。尊者礼隆，卑者礼殺，尊卑别也。○省，所領反，徐䟽幸反，注同。酢，音昨。殺，色戒反，注及下同。"
                },
                {
                    "paragraph": "工入，升歌三終，主人獻之。笙入三終，主人獻之。間歌三終，合樂三終，工告樂備，遂出。一人揚觶，乃立司正焉，知其能和樂而不流也。",
                    "zhushu": "工，謂樂正也。樂正旣吿備而降。言遂出者，自此至去，不復升也。流，猶失礼也。立司正以正礼，則礼不失可知。一人，或爲二人。○笙，音生。間，間厠之間。合，如字，徐音閤。復，扶又反。"
                },
                {
                    "paragraph": "賔酬主人，主人酬介，介酬衆賔，少長以齒，終於沃洗者焉，知其能弟長而無遺矣。",
                    "zhushu": "遺，猶脫也，忘也。○少，詩照反。沃，於木反。弟，音悌，下弟長同。脫，徒活反，又音奪。"
                },
                {
                    "paragraph": "降，說屨，升坐，脩爵無數。飲酒之節，朝不廢朝，莫不廢夕。賔出，主人拜送，節文終遂焉，知其能安燕而不亂也。",
                    "zhushu": "朝夕，朝莫聽事也。不廢之者，旣朝乃飲，先夕則罷，其正也。終遂，猶充備也。○廢朝，直遥反，注朝夕、旣朝同。莫，音暮，下同。先，悉薦反。"
                },
                {
                    "paragraph": "貴賤明，隆殺辨，和樂而不流，弟長而無遺，安燕而不亂，此五行者，足以正身安國矣。彼國安而天下安，故曰：吾觀於郷，而知王道之易易也。",
                    "zhushu": ""
                },
                {
                    "paragraph": "郷飲酒之義，立賔以象天，立主以象地，設介僎以象日月，立三賔以象三光。古之制禮也，經之以天地，紀之以日月，參之以三光，政教之本也。",
                    "zhushu": "日出於東，僎所在也。月生於西，介所在也。三光，三大辰也。天之政教，岀於大辱焉。○行，下孟反。"
                },
                {
                    "paragraph": "亨狗於東方，祖陽氣之發於東方也。",
                    "zhushu": "祖，猶法也。狗所以養賔，陽氣主養万物。○亨，普耕反。"
                },
                {
                    "paragraph": "洗之在阼，其水在洗東，祖天地之左海也。",
                    "zhushu": "海，水之委也。○阼，才路反。委，於僞反。"
                },
                {
                    "paragraph": "尊有玄酒，教民不忘本也。",
                    "zhushu": "大古无酒，用水而已。○大，音泰。"
                },
                {
                    "paragraph": "賔必南郷，東方者春，春之爲言蠢也，産萬物者聖也。南方者夏，夏之爲言假也，養之、長之、假之，仁也。西方者秋，秋之爲言愁也，愁之以時察，守義者也。北方者冬，冬之爲言中也，中者藏也。是以天子之立也，左聖，卿仁，右義，偝藏也。",
                    "zhushu": "春，猶蠢也。蠢，動生之貌也。聖之言生也。假，大也。愁，讀爲揫。揫，歛也。察猶察察，嚴殺之貌也。南郷，郷仁，貴長大萬物也。察，或爲殺。○郷，許亮反，下及注郷仁、南郷、東郷皆同。蠢，尺允反，蠢，動生之貌。夏，户嫁反，下同。假，古雅反，下同。愁，依注讀爲揫，子留反，下同。尔雅云：揫，聚也。藏，如字，下同，徐才浪反。偝，音佩。殺，如字，又色戒反。"
                },
                {
                    "paragraph": "介必東郷，介賔主也。",
                    "zhushu": "獻酬之礼，主人將西，賔將南介。覸，其間也。○覸，音間，厠之間。"
                },
                {
                    "paragraph": "主人必居東方，東方者春，春之爲言，蠢也，産萬物者也，主人者造之，産萬物者也。",
                    "zhushu": "言礼之所共，由主人出也。○共，音恭。"
                },
                {
                    "paragraph": "月者，三日則成魄，三月則成時。是以禮有三讓，建國必立三卿。三賔者，政教之本，禮之大參也。",
                    "zhushu": "言礼者，隂也，大数取法於月也。○郷，去京反。參，七南反。"
                }
            ]
        },
        {
            "name": "射義第四十六",
            "paragraphs": [
                {
                    "paragraph": "射義第四十六",
                    "zhushu": "陸曰：鄭云：射義者，以其記燕射、大射之禮，觀德行，取其士之義也。别録屬吉禮。",
                    "type": 1
                },
                {
                    "paragraph": "古者諸侯之射也，必先行燕禮；卿、大夫、士之射也，必先行郷飲酒之禮。故燕禮者，所以明君臣之義也；郷飲酒之禮者，所以明長㓜之序也。",
                    "zhushu": "言别尊卑老稺，然後射，以觀德行也。○長，丁丈反。别，彼列反。稺，音值。行，下孟反，下文注德行皆同。重言：燕礼者，所以明君臣之義也二，一見下篇燕義。又經解二十六：朝覲之礼，所以明君臣之義也。○郷飲酒之禮，所以明長㓜之序也，重見經解。"
                },
                {
                    "paragraph": "故射者，進退周還必中禮。内志正，外體直，然後持弓矢審固。持弓矢審固，然後可以言中，此可以觀德行矣。",
                    "zhushu": "内正外直，習於禮樂，有德行者也。正鵠之名，岀自此也。○中，丁仲反，下同。正，音征。鵠，古毒反，徐又如字。重言：持弓矢審固，重見篇末。重意：此可以觀德行矣。樂記：可以觀德矣。"
                },
                {
                    "paragraph": "其節，天子以騶虞爲節，諸侯以貍首爲節，卿大夫以采蘋爲節，士以采繁爲節。騶虞者，樂官備也；貍首者，樂㑹時也。采蘋者，樂循法也。采繁者，樂不失職也。是故天子以備官爲節，諸侯以時㑹天子爲節，卿大夫以循法爲節，士以不失職爲節。故明乎其節之志，以不失其事，則功成而德行立，德行立，則無暴亂之禍矣，功成則國安。故曰：射者，所以觀盛德也。",
                    "zhushu": "騶虞、采蘋、采繁，今詩篇名。貍首逸，下云曾孫侯氏是也。樂官備者，謂騶虞曰：壹發五豝，喻得賢者多也。于嗟乎騶虞，嘆仁人也。樂㑹時者，謂貍首曰：小大莫處，御于君所。樂循法者，謂采蘋曰：于以采蘋，南澗之濵。循澗以采蘋，喻循法度以成君事也。樂不失職者，謂采繁曰：被之童童，夙夜在公。○騶，側尤反，徐側侯反。貍，力之反。貍之言不來也。首，先也。此逸詩也。鄭以下所引曾孫侯氏爲貍首之詩也。蘋音頻。繁音煩。循，徐辝均反。豝，百麻反。獸一歳曰豝。詩傳云：豕牝曰豝。澗音諫，山夾水曰澗。濵音賔，涯也。被，皮義反，徐扶義反。僮音童，本亦作童，毛詩傳云：竦，敬也。重言：則無暴亂之禍矣二，一見上篇郷飲酒義。"
                },
                {
                    "paragraph": "是故古者天子以射選諸侯、卿、大夫、士。射者，男子之事也，因而飾之以禮樂也。故事之盡禮樂而可數爲以立德行者，莫若射，故聖王務焉。",
                    "zhushu": "選士者，先考德行，乃後决之於射。男子生而有射事，長斈禮樂以飾之。○数，色角反，下同。長，丁丈反，重意。故聖王務焉。上篇是故聖人務焉。"
                },
                {
                    "paragraph": "是故古者天子之制，諸侯歳獻貢士於天子，天子試之於射宫，其容體比於禮，其節比於樂，而中多者得與於𥙊；其容體不比於禮，其節不比於樂，而中少者不得與於𥙊。數與於𥙊，而君有慶；數不與於祭，而君有讓。數有慶而益地，數有讓而削地。故曰：射者，射爲諸侯也。",
                    "zhushu": "歳獻，獻囯事之書及計偕物也。三歳而貢士。舊說云：大國三人，次囯二人，小囯一人。○比，毗志反，下同，親，合也。中，丁仲反，下同。得与，音預，下皆同。削，胥略反。偕，音皆，俱也。"
                },
                {
                    "paragraph": "是以諸侯君臣盡志於射，以習禮樂。夫君臣習禮樂而以流亡者，未之有也。",
                    "zhushu": "流，猶放也。書曰：流共工於幽州。○共，音恭。重言：未之有也，重見大斈四十二篇。"
                },
                {
                    "paragraph": "故詩曰：曾孫侯氏，四正具舉，大夫君子，凢以庶士，小大莫處，御于君所，以燕以射，則燕則譽。言君臣相與盡志於射，以習禮樂，則安則譽也。是以天子制之，而諸侯務焉。此天子之所以養諸侯而兵不用，諸侯自爲正之具也。",
                    "zhushu": "此曽孫之詩，諸侯之射節也。四正，正爵四行也。四行者，献賔、献公、獻卿、獻大夫，乃後樂作而射也。莫處，無安居其官次者也。御，猶侍也。以燕以射，先行燕礼乃射也。則燕則譽，言囯安則有名譽。譽或爲与。"
                },
                {
                    "paragraph": "孔子射於矍相之圃，蓋觀者如堵牆。",
                    "zhushu": "矍相，地名也。樹菜蔬曰圃。○矍，俱縳反，注同。相，息亮反。矍相，地名。圃，音𥙷，徐音布。觀，如字，又古亂反。堵，丁古反。蔬，一本作䟽，所魚反。"
                },
                {
                    "paragraph": "射至於司馬，使子路執弓矢岀延射，曰：賁軍之將、亡國之大夫與爲人後者不入，其餘皆入。蓋去者半，入者半。",
                    "zhushu": "先行飲酒礼。將射，乃以司正爲司馬。子路執弓矢出延射，則爲司射也。延，進也。岀進觀者，欲射者也。賁，讀爲僨。僨，猶覆敗也。亡囯，亡君之囯者也。与，猶竒也。後人者，一人而巳。旣有爲者而往竒之，是貪財也。子路陳此三者，而觀者畏其義，則或去也。延，或爲誓。○賁，依注讀爲僨，音奮，覆敗也。將，子匠反。與音預，注同。不入，一本作不得入者，非也。賁讀音奔。覆，芳卜反。竒，居冝反，下同。後，如字，又音𠉀。"
                },
                {
                    "paragraph": "又使公罔之裘、序黙揚觶而語。公罔之裘揚觶而語曰：㓜壯孝弟，耆耋好禮，不從流俗，脩身以俟死，者不，在此位也。蓋去者半，處者半。序㸃又揚觶而語曰：好學不倦，好禮不變，旄期稱道不亂，者不，在此位也。蓋㢙有存者。",
                    "zhushu": "之，發聲也。射畢，又使此二人㪯觶者，古者於旅也語，語謂說義理也。三十曰壯。耆耋，皆老也。流俗，失俗也。處猶留也。八十、九十曰旄，百年曰期頥。稱猶言也，行也。者不，言有此行不，可以在此賔位也。序㸃或爲徐㸃，壯或爲將旄，期或爲旄勤。今礼掦皆作騰。○公罔，人姓也，又作㘝。之裘，裘，名也；之，語助。序㸃，多簟反，序，姓，㸃，名也。觶，之䜴反。弟音弟。耆音祁，巨攴反。六十日耆。耋，大結反。七十曰耋，一云八十曰耋。好，呼報反，下同。脩身以俟死，絶句。者不，此二字一句，下及注皆同。旄，本又作耄，莫報反。八十、九十曰耄。期，本又作旗，音其，如字。百年曰期頥，頥，養也。稱，如字。不亂，絶句。本或作而不亂。㢙音勤，又音覲，少也。期順，以攴反。鄭注曲禮云：期，要也。頥，養也。言有此行不，絶句。行音下孟反。"
                },
                {
                    "paragraph": "射之爲言者，繹也，或曰舎也。繹者，各繹己之志也。故心平體正，持弓矢審固，持弓矢審固，則射中矣。故曰：爲人父者，以爲父鵠；爲人子者，以爲子鵠；爲人君者，以爲君鵠；爲人臣者，以爲臣鵠。故射者各射己之鵠。故天子之大射，謂之射侯。射侯者，射爲諸侯也。射中則得爲諸侯，射不中則不得爲諸侯。",
                    "zhushu": "大射，將𥙊，擇士之射也。以爲某鵠者，將射，還視侯中之時，意日此鵠乃爲某之鵠。吾中之則成人，不中之則不成人也。得爲諸侯，謂有慶也。不得爲諸侯，謂有讓也。○繹音亦，徐音釋。舎如字，舊音捨。中，丁仲反，下及注皆同。鵠，古毒反，徐如字，注同。射，食亦反，下射天地四方同。"
                },
                {
                    "paragraph": "天子將𥙊，必先習射於澤。澤者，所以擇士也。巳射於澤，而后射於射宫。射中者得與於𥙊，不中者不得與於𥙊。不得與於𥙊者，有讓，削以地；得與於𥙊者，有慶，益以地。進爵絀地是也。",
                    "zhushu": "澤，宫名也。士，謂諸侯朝者，諸臣及所貢士也。皆先令習射於繹，己乃射於射宫，課中否也。諸侯有慶者先進爵，有譲者先削地。○与音預，下皆同。絀，勑律反。朝，直滛反。令，力呈反。巳音以。課，口卧反。"
                },
                {
                    "paragraph": "故男子生，桑弧蓬矢六，以射天地四方。天地四方者，男子之所有事也。故必先有志於其所有事，然後敢用榖也，飯食之謂也。",
                    "zhushu": "男子生，則設弧於門左，三日負之，人爲之射，乃卜食子也。○桑弧，音胡，以桑木爲弓。蓬，歩工反。飯，扶晚反。食音嗣，注同。爲，于僞反。重言：桑弧蓬矢六。以射天地四方二，一見内則十二篇，有射人以三字。"
                },
                {
                    "paragraph": "射者，仁之道也。射求正諸已，己正而后發，發而不中，則不怨勝已者，反求諸已而巳矣。",
                    "zhushu": "諸，猶於也。"
                },
                {
                    "paragraph": "孔子曰：君子無所爭，必也射乎！揖讓而升下，而飲，其爭也君子。",
                    "zhushu": "必也射乎，言君子至於射則有爭也。下，降也。飲射爵者，亦揖譲而升降。勝者袒、决、遂，執張弓。不勝者襲，說决、拾，郤左手，右加弛弓於其上而升飲。君子恥之，是以射則爭中。○爭，爭闘之爭，下及注有爭皆同。揖讓而升下，絶句。而飲一句。𥘵，音但。决，古穴反。說，吐活反。拾，音十。郤，丘逆反，又羗略反。弛，式氏反，又始氏反。中，丁仲反，下文注同。重意：反求諸已而巳矣，中庸：反求諸其身。"
                },
                {
                    "paragraph": "孔子曰：射者何以射？何以聽？循聲而發，發而不失正鵠者，其唯賢者乎！若夫不肖之人，則彼將安能以中？",
                    "zhushu": "何以，言其難也。聲，謂樂節也。畫曰正，棲皮曰鵠。正之言正也，鵠之言梏也。梏，直也。言人正直乃能中也。發，或爲射。○正，音征，注同。夫，音扶。肖，音𥬇。棲，音西。梏，音角，下同。○重言：何以射，何以聽二，重見郊特牲。發而不失諸正鵠者，中庸：失諸正鵠。"
                },
                {
                    "paragraph": "詩云：發彼有的，以祈爾爵。祈，求也。求中以辭爵也。酒者，所以養老也，所以養病也。求中以辭爵者，辭養也。",
                    "zhushu": "發，猶射也。的，謂所射之識也。言射的必欲中之者，以求不飲女爵也。辝養，讓見養也。尔，或爲有。○的，丁歷反。養，如字，徐羊尚反。職，音式，一音志。女，音汝。"
                }
            ]
        },
        {
            "name": "燕義第四十七",
            "paragraphs": [
                {
                    "paragraph": "燕義第四十七",
                    "zhushu": "陸曰：鄭云：名燕義者，以記君与臣燕飲之礼，上下相報之義也。",
                    "type": 1
                },
                {
                    "paragraph": "古者周天子之官有庶子官。庶子官職諸侯、卿、大夫、士之庶子之卒，掌其戒令與其教治，别其等，正其位。",
                    "zhushu": "職，主也。庶子，猶諸子也。周禮諸子之官，司馬之屬也。卒，讀皆為倅。諸子，副代父者也。戒令，致於大子之事。教治，脩德斈道。位，朝位也。○卒，依注音倅，七對反，又蒼忽反，副也。治，直吏反，注及下同。别，彼列反。大子，音泰，後大子、太斈同。朝，直遥反。"
                },
                {
                    "paragraph": "國有大事，則率國子而致於大子，唯所用之。若有甲兵之事，則授之以車甲，合其卒伍，置其有司，以軍法治之，司馬弗正。",
                    "zhushu": "囯子，諸子也。軍法，百人爲卒，五人爲伍。弗，不也。國子屬大子，司馬雖有軍事，不賦也。○合，如字，徐音閤。卒伍，子忽反，注同。伍，音五。弗正，音征。"
                },
                {
                    "paragraph": "凢國之政事，國子存游卒，使之脩德學道，春合諸學，秋合諸射，以考其藝而進退之。",
                    "zhushu": "游卒，未仕者也。斈，大斈也。射，射宫也。燕礼有庶子宫，是以義載此以爲說。○卒，七内反，注同。"
                },
                {
                    "paragraph": "諸侯燕禮之義，君立阼階之東南，南郷，爾卿大夫，皆以進，定位也。君席阼階之上，居主位也。君獨升立席上，西面特立，莫敢適之義也。",
                    "zhushu": "定位者，爲其始入踧踖，揖而安定也。○郷，許亮反。適，音敵，大歴反，本亦作敵。爲，于僞反，下文爲疑同。踧，本亦作蹴，子六反。踖，子昔反，又積亦反。"
                },
                {
                    "paragraph": "設賔、主，飲酒之禮也。使宰夫爲獻主，臣莫敢與君亢禮也。不以公卿爲賔，而以大夫爲賔，爲疑也，明嫌之義也。賔入中庭，君降一等而揖之，禮之也。",
                    "zhushu": "設賔主者，飲酒致歡也。宰夫，主膳食之官也。天子使膳宰爲主人。公，孤也，疑自下上至之辝也。公卿尊矣，復以爲賔，則尊与君大相近。○亢，苦浪反。使宰夫，本亦作使膳夫。上，時掌反。復，扶又反。大，音泰，舊他佐反。近，附近之近。"
                },
                {
                    "paragraph": "君舉旅於賔，及君所賜爵，皆降，再拜稽首，升成拜，明臣禮也。君荅拜之，禮無不荅，明君上之禮也。臣下竭力盡能以立功於國，君必報之以爵禄，故臣下皆務竭力盡能以立功，是以國安而君寧。禮無不荅，言上之不虚取於下，以上必明正道以道民，民道之而有功，然後取其什一，故上用足而下不匱也，是以上下和親而不相怨也。和寧，禮之用也。此君臣上下之大義也。故曰：燕禮者，所以明君臣之義也。",
                    "zhushu": "言垩人制禮，因事以託政。臣再拜稽首，是其竭力也。君荅拜之，是其報以禄惠也。○稽，徐本作䭫，音啓。以道，音導，下同。什，音十。匱，求位反。重言：燕礼者所以明君臣之義也二，一見上萹射義。又經解二十六：朝覲之礼，所以明君臣之義也。"
                },
                {
                    "paragraph": "席小卿次上卿，大夫次小卿，士、庶子以次就位於下。獻君，君舉旅行酬，而后獻卿；卿舉旅行酬，而后獻大夫；大夫舉旅行酬，而后獻士；士舉旅行酬，而后獻庶子。爼豆、牲體、薦羞，皆有等差，所以明貴賤也。",
                    "zhushu": "牲體，爼實也。薦，謂脯醢也。羞，庶羞也。○差，𥘉佳反，又初冝反。醢，音海。重言：所以明貴賤也三。重見下篇。"
                }
            ]
        },
        {
            "name": "聘義第四十八",
            "paragraphs": [
                {
                    "paragraph": "聘義第四十八",
                    "zhushu": "陸曰：鄭云：名聘義者，以其記諸侯之國交相聘問，重禮輕財之義。",
                    "type": 1
                },
                {
                    "paragraph": "聘禮，上公七介，侯伯五介，子男三介，所以明貴賤也。",
                    "zhushu": "此皆使卿出聘之介数也。大行人職日：凢諸侯之卿，其礼各下其君二等。○介，言界，下及注同。下，戶嫁反。重言：所以明貴賤也二，重見前篇。"
                },
                {
                    "paragraph": "介紹而傳命，君子於其所尊弗敢質，敬之至也。",
                    "zhushu": "質，謂正自相當。○傳，丈專反，下同。重言：敬之至也九，礼器一，祭義五，郊特牲三。"
                },
                {
                    "paragraph": "三讓而后傳命，三讓而后入廟門，三揖而后至階，三讓而后升，所以致尊讓也。",
                    "zhushu": "此揖譲主，謂賔也。三譲而後傳命。賔至廟門，主人請事時也。賔見主人陳擯，以大客礼當己，則三譲之。不得命，乃傳其君之聘命也。三讓而後入廟門，讓主人廟受也。小行人職曰：凢四方之使者，大客則擯，小客則受其幣，聽其辝。○擯，又刃反，本又作儐，下文及注皆同。說文云：擯，或儐字。使，所吏反，重意：三揖而后至階，三譲而后升，所以致尊譲也。前見郷飲酒。"
                },
                {
                    "paragraph": "君使士迎于竟，大夫郊勞，君親拜迎于大門之内而廟受，北面拜貺，拜君命之辱，所以致敬也。",
                    "zhushu": "貺，賜也。賔致命，公當楣再拜，拜聘君之恩惠，辱命來聘者也。○竟，音境。勞，力報反。拜况，本亦作貺，音同。楣，音眉。重意：拜君命之辱，曲礼上：拜君言之辱。重言：所以致敬也四，二見郊特牲十一，一見郷飲酒四十五。"
                },
                {
                    "paragraph": "敬讓也者，君子之所以相接也，故諸侯相接以敬讓，則不相侵陵。",
                    "zhushu": "君子之相接，賔譲而主人敬也。"
                },
                {
                    "paragraph": "卿爲上擯，大夫爲承擯，士爲紹擯。君親禮賔，賔私面私覿，致饔餼，還圭璋，賄贈，饗、食、燕，所以明賔客君臣之大義也。",
                    "zhushu": "設大礼，則賔客之也。或不親而使臣，則爲君臣也。○覿，大曆反，見也。雍，字又作饔，音同。餼，許旣反。還，音旋，下及注同。璋，音章。賄，呼罪反，字林音悔。享，許兩反，本又作饗。食，音嗣，下同。"
                },
                {
                    "paragraph": "故天子制諸侯，比年小聘，三年大聘，相厲以禮。使者聘而誤，主君弗親饗食也，所以愧厲之也。諸侯相厲以禮，則外不相侵，内不相陵，此天子之所以養諸侯，兵不用而諸侯自爲正之具也。",
                    "zhushu": "比年小聘，所謂嵗相問也。三年大聘，所謂殷相聘也。○比，必履反。使，色吏反。媿，本又作愧，音同。"
                },
                {
                    "paragraph": "以圭璋聘，重禮也。巳聘而還圭璋，此輕財而重禮之義也。諸侯相厲以輕財重禮，則民作讓矣。",
                    "zhushu": "圭，瑞也，尊圭璋之𩔖也。用之還之，皆爲重礼。礼必親之，不可以己之有遥復之也。財，謂璧琮享幣也。受之爲輕財者，財可遥復，重賄反幣是也。○皆爲，于僞反。琮，才工反。重意：諸侯相厲以輕財重礼，則民作譲矣。坊記二十一萹：先財而後礼，則民爭利。卿飲酒四十五：先礼而後財，則民作敬。"
                },
                {
                    "paragraph": "主國待客，岀入三積，餼客於舎，五牢之具陳於内，米三十車，禾三十車，芻薪倍禾，皆陳於外。乗禽日五𩀱，群介皆有餼牢，壹食再饗，燕與時賜無數，所以厚重禮也。",
                    "zhushu": "厚重禮。厚此聘禮也。○積，子賜反。芻，𥘉俱反。倍，歩罪反。乗，䋲證反。壹食，壹又作一。食，音嗣。"
                },
                {
                    "paragraph": "古之用財者，不能均如此，然而用財如此其厚者，言盡之於禮也。盡之於禮，則内君臣不相陵，而外不相侵，故天子制之，而諸侯務焉爾。",
                    "zhushu": "不能均如此，言无則從其實也。言盡之於礼，欲令富者不得過也。"
                },
                {
                    "paragraph": "聘射之禮，至大禮也，質明而始行事，日幾中而后禮成，非強有力者弗能行也。故強有力者，將以行禮也。",
                    "zhushu": "禮成，礼畢也。或曰行成。○幾，徐音畿，又音基。行成，下孟反。重言：質明而始行事二，一見礼器第十。"
                },
                {
                    "paragraph": "酒清，人渇而不敢飲也；肉乾，人飢而不敢食也。日莫人倦，齊莊正齊，而不敢解惰。以成禮節，以正君臣，以親父子，以和長㓜。此衆人之所難，而君子行之，故謂之有行。有行之謂有義，有義之謂勇敢。故所貴於勇敢者，貴其能以立義也；所貴於立義者，貴其有行也；所貴於有行者，貴其行禮也。故所貴於勇敢者，貴其敢行禮義也。故勇敢強有力者，天下無事，則用之於禮義；天下有事，則用之於戰勝。用之於戰勝則無敵，用之於禮義，則順治。外無敵，内順治，此之謂盛德。故聖王之貴勇敢、強有力如此也。勇敢、強有力而不用之於禮義戰勝，而用之於爭𦭶，則謂之亂人。刑罰行於國，所誅者亂人也。如此，則民順治而國安也。",
                    "zhushu": "勝，克敵也，或爲陳。○渴，苦葛反。乾，音干。莫，音暮。齊，側皆反。解，佳買反。惰，徒卧反。長，丁丈反。有行、有行，並下孟反，下有行同。治，直吏反。陳，直靳反。重言：以正君臣，以親父子，以和長㓜二，一見冠義，又礼運：以正君臣，以篤父子。"
                },
                {
                    "paragraph": "子貢問於孔子曰：敢問君子貴玉而賤碈者，何也？爲玉之寡而碈之多與？",
                    "zhushu": "碈，石似玉。或作玟也。○碈，武巾反，字亦作䃉，似玉之石。爲，于僞反，下同。與，音餘。玟，武巾反，又音救。"
                },
                {
                    "paragraph": "孔子曰：非爲碈之多故賤之也，玉之寡故貴之也。夫昔者君子比德於玉焉：温潤而澤，仁也；",
                    "zhushu": "色柔温潤，似仁也。潤，或爲濡。○濡，音儒。重意：昔者君子比德於玉焉。王藻第十三：君子於玉比徳焉。"
                },
                {
                    "paragraph": "縝宻以栗，知也；",
                    "zhushu": "縝，緻也。栗，堅貌。○縝，音軫，一音真。知，音智。致，直智反，本亦作緻。"
                },
                {
                    "paragraph": "廉而不劌，義也；",
                    "zhushu": "劌，傷也。義者，不苟傷人也。○劌，九衛反，字林云：利傷也。又音已芮反。"
                },
                {
                    "paragraph": "垂之如隊，禮也；",
                    "zhushu": "礼尚謙卑。○隊，直位反，又音遂。"
                },
                {
                    "paragraph": "叩之，其聲清越以長，其終詘然，樂也；",
                    "zhushu": "樂作則有声，止則無也。越，猶掦也。詘，絶止貌也。樂記曰：止如槀木。○叩，音口。詘，其勿反。槀木，苦老反，亦作槁。"
                },
                {
                    "paragraph": "瑕不揜瑜，瑜不揜瑕，忠也；",
                    "zhushu": "瑕，玉之病也。瑜，其中間美者。玉之性，善惡不相揜，似忠也。○瑕，音遐。揜，音掩。瑜，羊朱反，玉中美。"
                },
                {
                    "paragraph": "孚尹旁逹，信也；",
                    "zhushu": "孚，讀爲浮。尹，讀如竹箭之筠。浮筠，謂玉采色也。采色旁逹，不有隱翳，似信也。孚，或作姇，或爲扶。○孚，依注音浮。尹，依注音筍，又作筠，于貧反。翳，於計反。姇，音孚，徐芳附反。"
                },
                {
                    "paragraph": "氣如白虹，天也；精神見于山川，地也；",
                    "zhushu": "精神，亦謂精氣也。虹，天氣也。山川，地所以通氣也。○虹，音紅。見，賢遍反。"
                },
                {
                    "paragraph": "圭璋特逹，德也；",
                    "zhushu": "特逹，謂以朝聘也。璧琮則有幣，推有徳者，无所不逹，不有須而成也。○朝，直遥反。"
                },
                {
                    "paragraph": "天下莫不貴者，道也。",
                    "zhushu": "道者，人无不由之。"
                },
                {
                    "paragraph": "詩云：言念君子，温其如玉。故君子貴之也。",
                    "zhushu": "言，我也。貴玉者，以其似君子也。"
                }
            ]
        },
        {
            "name": "䘮服四制第四十九",
            "paragraphs": [
                {
                    "paragraph": "䘮服四制第四十九",
                    "zhushu": "陸曰：鄭云：以其記䘮服之制，取其仁、義、礼、智四者也。別録属䘮礼。",
                    "type": 1
                },
                {
                    "paragraph": "凢禮之大體，體天地，法四時，則隂陽，順人情，故謂之禮。訾之者，是不知禮之所由生也。",
                    "zhushu": "禮之言躰也，故謂之礼。言本有法則而生也。口毀曰訾。○訾，徐音紫，毁也，一音才斯反。"
                },
                {
                    "paragraph": "夫禮，吉凶異道，不得相干，取之隂陽也。",
                    "zhushu": "吉礼、凶礼異道，謂衣服、容貌及器物也。"
                },
                {
                    "paragraph": "喪有四制，變而從宜，取之四時也。有恩，有理，有節，有權，取之人情也。恩者，仁也；理者，義也；節者，禮也；權者，知也。仁義禮知，人道具矣。",
                    "zhushu": "取之四時，謂其数也。取之人情，謂其制也。○知音智，下同。"
                },
                {
                    "paragraph": "其恩厚者其服重，故爲父斬衰三年，以恩制者也。",
                    "zhushu": "服莫重斬衰也。○爲，于僞反，下及注同。衰，七回反，注及下同。"
                },
                {
                    "paragraph": "門内之治恩揜義，門外之治義斷恩，資於事父以事君而敬同，貴貴尊尊，義之大者也。故爲君亦斬衰三年，以義制者也。",
                    "zhushu": "資，猶操也。貴貴，謂爲大夫、君也。尊尊，謂爲天子、諸侯也。○治，直吏反，下同。揜，於撿反。断，丁亂反。操，七刀反，皇云：持也。"
                },
                {
                    "paragraph": "三日而食，三月而沐，期而練，毀不滅性，不以死傷生也。喪不過三年，苴衰不𥙷，墳墓不培，祥之日鼔素琴，告民有終也，以節制者也。資於事父以事母而愛同。天無二日，土無二王，國無二君，家無二尊，以一治之也。故父在爲母齊衰期者，見無二尊也。",
                    "zhushu": "食，食粥也。沐，謂將虞𥙊時也。𥙷、培，猶治也。鼔，素琴，始存樂也。三年不爲樂，樂必崩。○期，音基，下同。苴，七餘反。墳，扶云反。培，步回反，徐扶來反。爲，于僞反，下注爲君同。斉，音咨。見，賢遍反。粥，之六反。"
                },
                {
                    "paragraph": "杖者何也？爵也。三日授子杖，五日授大夫杖，七日授士杖。或曰擔主，或曰輔病。婦人童子不杖，不能病也。百官備，百物具，不言而事行者，扶而起；言而后事行者，杖而起。身自執事而后行者，面垢而巳。秃者不髽，傴者不𥘵，跛者不踊，老病不止酒肉，凢此八者，以權制者也。",
                    "zhushu": "五日、七日授杖，謂爲君䘮也。扶而起，謂天子、諸侯也。杖而起，謂大夫、士也。面垢而巳，謂庶民也。髽，婦人也。男子免而婦人髽。髽或爲免。○擔，是𧰟反，又食𧰟反，又餘壍反。不言而事行者，扶而起，一本作扶而後起，扶，或作杖，非。垢，音苟。秃，吐木反。髽，側𤓰反。傴，紆主反。𥘵，徒旱反。跛，彼我反。免，音問，下同。重言：杖者何也二，一見問䘮三十五。○秃者不髽，傴者不𥘵，跛者不踊二，一見問䘮三十五。"
                },
                {
                    "paragraph": "始死，三日不怠，三月不解，期悲哀，三年憂，恩之殺也。聖人因殺以制節，",
                    "zhushu": "不怠，哭不絶聲也。不解，不解衣而居，不倦息也。○解，佳買反。期，音基。之殺，色戒反。解衣，古買反。○重言：“三日不怠，三月不解，期悲哀，三年憂”二，一見雜記下二十一。"
                },
                {
                    "paragraph": "此喪之所以三年。賢者不得過，不肖者不得不及，此䘮之中庸也，王者之所常行也。書曰：髙宗諒闇，三年不言，善之也。",
                    "zhushu": "諒，古作梁。楣謂之梁。闇，讀如鶉䳺之䳺。闇謂廬也。廬有梁者，所謂柱楣也。○肖，音𥬇。諒闇，依注諒讀爲梁，闇讀爲䳺，音烏南反，下同，徐又並如字。案：徐後音是。依杜預義，鄭謂卒哭之後，翦屏柱楣，故曰諒闇。闇即廬也。孔安囯讀爲諒隂。諒，信也。隂，黙也。楣，音眉。鶉，音淳。柱，知主反。重意：賢者不得過，不肖者不得不及。中庸篇：賢者過之，不肖者不及也。"
                },
                {
                    "paragraph": "王者莫不行此禮，何以獨善之也？曰：髙宗者，武丁。武丁者，殷之賢王也。繼丗即位，而慈良於喪。當此之時，殷衰而復興，禮廢而復起，故善之。善之，故載之書中而髙之，故謂之髙宗。三年之喪，君不言。書云：髙宗諒闇，三年不言。此之謂也。然而曰言不文者，謂臣下也。",
                    "zhushu": "言不文者，謂䘮事辨不所當共也。孝經說曰：言不文者，指士民也。○衰，色追反。復，扶又反，下同。文，如字，徐音問。辨，本又作辯，同皮莧反。共，音恭，重意：髙宗諒闇，三年不言。檀弓上：髙宗三年不言。"
                },
                {
                    "paragraph": "禮，斬衰之䘮，唯而不對；齊衰之喪，對而不言；大功之喪，言而不議；緦、小功之喪，議而不及樂。",
                    "zhushu": "此謂与賔客也。唯而不對，侑者爲之應耳。言，謂先發口也。○唯，余𥙊反，徐以水反，注同。齊，音咨，本又作斉。侑，音又。爲，于僞反。應，應對之應。重言：斬衰之䘮止議而不及樂二，重見間傳三十七，無之䘮二字。雜記下：斬衰之䘮，言而不語，對而不問。"
                },
                {
                    "paragraph": "父母之喪，衰冠，繩纓，菅屨。三日而食粥，三月而沐，期十三月而練冠，三年而祥。比終兹三節者，仁者可以觀其愛焉，知者可以觀其理焉，強者可以觀其志焉。禮以治之，義以正之，孝子、弟弟、貞婦，皆可得而察焉。",
                    "zhushu": "仁，有恩者也。理，義也。察，猶知也。○衰，七雷反。菅，音姦。屦，徐紀具反。粥，之六反。期，音基。比，必利反。知，音智，本或作智。弟弟，上音悌，下如字。"
                }
            ]
        }
    ]
}