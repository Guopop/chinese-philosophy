{
    "name": "四書章句集註",
    "author": "南宋・朱熹",
    "loadChapterCount": 1,
    "hasZhushu": true,
    "chapters": [
        {
            "name": "大學章句序",
            "paragraphs": [
                {
                    "paragraph": "大學章句序",
                    "zhushu": "",
                    "type": 1
                },
                {
                    "paragraph": "大學之書，古之大學所以教人之法也。蓋自天降生民，則旣莫不與之以仁義禮智之性矣。然其氣質之稟或不能齊，是以不能皆有以知其性之所有而全之也。一有聰明睿智能盡其性者出於其閒，則天必命之以爲億兆之君師，使之治而敎之，以復其性。此伏羲、神農、黃帝、堯、舜，所以繼天立極，而司徒之職、典樂之官所由設也。",
                    "zhushu": ""
                },
                {
                    "paragraph": "三代之隆，其法寖備，然後王宮、國都以及閭巷，莫不有學。人生八歲，則自王公以下，至於庶人之子弟，皆入小學，而敎之以灑掃、應對、進退之節，禮樂、射御、書數之文；及其十有五年，則自天子之元子、衆子，以至公、卿、大夫、元士之適子，與凡民之俊秀，皆入大學，而敎之以窮理、正心、脩己、治人之道。此又學校之敎、大小之節所以分也。",
                    "zhushu": ""
                },
                {
                    "paragraph": "夫以學校之設，其廣如此，敎之之術，其次第節目之詳又如此，而其所以爲敎，則又皆本之人君躬行心得之餘，不待求之民生日用彝倫之外，是以當世之人無不學。其學焉者，無不有以知其性分之所固有，職分之所當爲，而各俛焉以盡其力。此古昔盛時所以治隆於上，俗美於下，而非後世之所能及也！",
                    "zhushu": ""
                },
                {
                    "paragraph": "及周之衰，賢聖之君不作，學校之政不脩，敎化陵夷，風俗頽敗，時則有若孔子之聖，而不得君師之位以行其政教，於是獨取先王之法，誦而傳之以詔後世。若曲禮、少儀、内則、弟子職諸篇，固小學之支流餘裔，而此篇者，則因小學之成功，以著大學之明法，外有以極其規模之大，而內有以盡其節目之詳者也。三千之徒，蓋莫不聞其說，而曾氏之傳獨得其宗，於是作爲傳義，以發其意。及孟子沒而其傳泯焉，則其書雖存，而知者鮮矣！",
                    "zhushu": ""
                },
                {
                    "paragraph": "自是以來，俗儒記誦詞章之習，其功倍於小學而無用；異端虛無寂滅之敎，其高過於大學而無實。其他權謀術數，一切以就功名之說，與夫百家衆技之流，所以惑世誣民、充塞仁義者，又紛然雜出乎其閒。使其君子不幸而不得聞大道之要，其小人不幸而不得蒙至治之澤，晦盲否塞，反覆沈痼，以及五季之衰，而壞亂極矣！",
                    "zhushu": ""
                },
                {
                    "paragraph": "天運循環，無往不復。宋德隆盛，治教休明。於是河南程氏兩夫子出，而有以接乎孟氏之傳。實始尊信此篇而表章之，旣又爲之次其簡編，發其歸趣，然後古者大學敎人之法、聖經賢傳之指，粲然復明於世。雖以熹之不敏，亦幸私淑而與有聞焉。顧其爲書猶頗放失，是以忘其固陋，采而輯之，閒亦竊附己意，補其闕略，以俟後之君子。極知僭踰，無所逃罪，然於國家化民成俗之意、學者脩己治人之方，則未必無小補云。",
                    "zhushu": ""
                },
                {
                    "paragraph": "淳熙己酉二月甲子新安朱熹序",
                    "zhushu": ""
                }
            ]
        },
        {
            "name": "大學章句",
            "paragraphs": [
                {
                    "paragraph": "大學章句",
                    "zhushu": "大，舊音泰，今讀如字。",
                    "type": 1
                },
                {
                    "paragraph": "子程子曰：“大學，孔氏之遺書，而初學入德之門也。於今可見古人爲學次第者，獨賴此篇之存，而論、孟次之。學者必由是而學焉，則庶乎其不差矣。”",
                    "zhushu": ""
                },
                {
                    "paragraph": "大學之道，在明明德，在親民，在止於至善。",
                    "zhushu": "程子曰：“親，當作新。”○大學者，大人之學也。明，明之也。明德者，人之所得乎天，而虛靈不昧，以具衆理而應萬事者也。但爲氣稟所拘，人欲所蔽，則有時而昏；然其本體之明，則有未嘗息者。故學者當因其所發而遂明之，以復其初也。新者，革其舊之謂也，言旣自明其明德，又當推以及人，使之亦有以去其舊染之汙也。止者，必至於是而不遷之意。至善，則事理當然之極也。言明明德、新民，皆當至於至善之地而不遷。蓋必其有以盡夫天理之極，而無一毫人欲之私也。此三者，大學之綱領也。"
                },
                {
                    "paragraph": "知止而后有定，定而后能靜，靜而后能安，安而后能慮，慮而后能得。",
                    "zhushu": "后，與後同，後倣此。○止者，所當止之地，即至善之所在也。知之，則志有定向。靜，謂心不妄動。安，謂所處而安。慮，謂處事精詳。得，謂得其所止。"
                },
                {
                    "paragraph": "物有本末，事有終始，知所先後，則近道矣。",
                    "zhushu": "明德爲本，新民爲末。知止爲始，能得爲終。本始所先，末終所後。此結上文兩節之意。"
                },
                {
                    "paragraph": "古之欲明明德於天下者，先治其國；欲治其國者，先齊其家；欲齊其家者，先脩其身；欲脩其身者，先正其心；欲正其心者，先誠其意；欲誠其意者，先致其知；致知在格物。",
                    "zhushu": "治，平聲，後放此。○明明德於天下者，使天下之人皆有以明其明德也。心者，身之所主也。誠，實也。意者，心之所發也。實其心之所發，欲其一於善而無自欺也。致，推極也。知，猶識也。推極吾之知識，欲其所知無不盡也。格，至也。物，猶事也。窮至事物之理，欲其極處無不到也。此八者，大學之條目也。"
                },
                {
                    "paragraph": "物格而后知至，知至而后意誠，意誠而后心正，心正而后身脩，身脩而后家齊，家齊而后國治，國治而后天下平。",
                    "zhushu": "治，去聲，後放此。○物格者，物理之極處無不到也。知至者，吾心之所知無不盡也。知旣盡，則意可得而實矣，意旣實，則心可得而正矣。脩身以上，明明德之事也。齊家以下，新民之事也。物格知至，則知所止矣。意誠以下，則皆得所止之序也。"
                },
                {
                    "paragraph": "自天子以至於庶人，壹是皆以脩身爲本。",
                    "zhushu": "壹是，一切也。正心以上，皆所以脩身也。齊家以下，則舉此而措之耳。"
                },
                {
                    "paragraph": "其本亂而末治者否矣，其所厚者薄，而其所薄者厚，未之有也！",
                    "zhushu": "本，謂身也。所厚，謂家也。此兩節結上文兩節之意。",
                    "type": 2
                },
                {
                    "paragraph": "右經一章，蓋孔子之言，而曾子述之。",
                    "zhushu": "凡二百五字。"
                },
                {
                    "paragraph": "其傳十章，則曾子之意而門人記之也。舊本頗有錯簡，今因程子所定，而更考經文，别爲序次如左。",
                    "zhushu": "凡千五百四十六字。○凡傳文，雜引經傳，若無統紀，然文理接續，血脈貫通，深淺始終，至爲精密。熟讀詳味，久當見之，今不盡釋也。",
                    "type": 2
                },
                {
                    "paragraph": "康誥曰：“克明德。”",
                    "zhushu": "康誥，周書。克，能也。"
                },
                {
                    "paragraph": "大甲曰：“顧諟天之明命。”",
                    "zhushu": "大，讀作泰。諟，古是字。○大甲，商書。顧，謂常目在之也。諟，猶此也，或曰審也。天之明命，卽天之所以與我，而我之所以爲德者也。常目在之，則無時不明矣。"
                },
                {
                    "paragraph": "帝典曰：“克明峻德。”",
                    "zhushu": "峻，書作俊。○帝典，堯典，虞書。峻，大也。"
                },
                {
                    "paragraph": "皆自明也。",
                    "zhushu": "結所引書，皆言自明己德之意。",
                    "type": 2
                },
                {
                    "paragraph": "右傳之首章。釋明明德。",
                    "zhushu": "此通下三章至“止於信”，舊本誤在“沒世不忘”之下。",
                    "type": 2
                },
                {
                    "paragraph": "湯之盤銘曰：“苟日新，日日新，又日新。”",
                    "zhushu": "盤，沐浴之盤也。銘，名其器以自警之辭也。苟，誠也。湯以人之洗濯其心以去惡，如沐浴其身以去垢。故銘其盤，言誠能一日有以滌其舊染之汙而自新，則當因其已新者，而日日新之，又日新之，不可略有間斷也。"
                },
                {
                    "paragraph": "康誥曰：“作新民。”",
                    "zhushu": "鼓之舞之之謂作，言振起其自新之民也。"
                },
                {
                    "paragraph": "詩曰：“周雖舊邦，其命惟新。”",
                    "zhushu": "詩大雅文王之篇。言周國雖舊，至於文王，能新其德以及於民，而始受天命也。"
                },
                {
                    "paragraph": "是故君子無所不用其極。",
                    "zhushu": "自新新民，皆欲止於至善也。",
                    "type": 2
                },
                {
                    "paragraph": "右傳之二章。釋新民。",
                    "zhushu": "",
                    "type": 2
                },
                {
                    "paragraph": "詩云：“邦畿千里，惟民所止。”",
                    "zhushu": "詩商頌玄鳥之篇。邦畿，王者之都也。止，居也，言物各有所當止之處也。"
                },
                {
                    "paragraph": "詩云：“緡蠻黃鳥，止于丘隅。”子曰：“於止，知其所止，可以人而不如鳥乎！”",
                    "zhushu": "緡，詩作緜。○詩小雅綿蠻之篇。緡蠻，鳥聲。丘隅，岑蔚之處。子曰以下，孔子說詩之辭。言人當知所當止之處也。"
                },
                {
                    "paragraph": "詩云：“穆穆文王，於緝熈敬止！”爲人君，止於仁；爲人臣，止於敬；爲人子，止於孝；爲人父，止於慈；與國人交，止於信。",
                    "zhushu": "於緝之於，音烏。○詩文王之篇。穆穆，深遠之意。於，歎美辭。緝，繼續也。熙，光明也。敬止，言其無不敬而安所止也。引此而言聖人之止，無非至善。五者乃其目之大者也。學者於此，究其精微之蘊，而又推類以盡其餘，則於天下之事，皆有以知其所止而無疑矣。"
                },
                {
                    "paragraph": "詩云：“瞻彼淇澳，菉竹猗猗。有斐君子，如切如磋，如琢如磨。瑟兮僩兮，赫兮喧兮。有斐君子，終不可諠兮！”如切如磋者，道學也；如琢如磨者，自脩也；瑟兮僩兮者，恂慄也；赫兮喧兮者，威儀也；有斐君子，終不可諠兮者，道盛德至善，民之不能忘也。",
                    "zhushu": "澳，於六反。菉，詩作綠。猗，協韻音阿。僩，下版反。喧，詩作咺，諠，詩作諼；並况晚反。恂，鄭氏讀作峻。○詩衛風淇澳之篇。淇，水名。澳，隈也。猗猗，美盛貌。興也。斐，文貌。切以刀鋸，琢以椎鑿，皆裁物使成形質也。磋以鑢鍚，磨以沙石，皆治物使其滑澤也。治骨角者，旣切而復磋之。治玉石者，既琢而復磨之。皆言其治之有緒，而益致其精也。瑟，嚴密之貌。僩，武毅之貌。赫喧，宣著盛大之貌。諠，忘也。道，言也。學，謂講習討論之事，自脩者，省察克治之功。恂慄，戰懼也。威，可畏也。儀，可象也。引詩而釋之，以明明明德者之止於至善。道學自修，言其所以得之之由。恂慄、威儀，言其德容表裏之盛。卒乃指其實而歎美之也。"
                },
                {
                    "paragraph": "詩云：“於戲前王不忘！”君子賢其賢而親其親，小人樂其樂而利其利，此以沒世不忘也。",
                    "zhushu": "於戲，音嗚呼。樂，音洛。○詩周頌烈文之篇。於戲，歎辭。前王，謂文、武也。君子，謂其後賢後王。小人，謂後民也。此言前王所以新民者止於至善，能使天下後世無一物不得其所，所以旣没世而人思慕之，愈久而不忘也。此兩節詠歎淫泆，其味深長，當熟玩之。",
                    "type": 2
                },
                {
                    "paragraph": "右傳之三章。釋止於至善。",
                    "zhushu": "此章內自引淇澳詩以下，舊本誤在誠意章下。",
                    "type": 2
                },
                {
                    "paragraph": "子曰：“聽訟，吾猶人也，必也使無訟乎！”無情者不得盡其辭。大畏民志，此謂知本。",
                    "zhushu": "猶人，不異於人也。情，實也。引夫子之言，而言聖人能使無實之人不敢盡其虛誕之辭。蓋我之明德旣明，自然有以畏服民之心志，故訟不待聽而自無也。觀於此言，可以知本末之先後矣。",
                    "type": 2
                },
                {
                    "paragraph": "右傳之四章。釋本末。",
                    "zhushu": "此章舊本誤在“止於信”下。"
                },
                {
                    "paragraph": "此謂知本，",
                    "zhushu": "程子曰：“衍文也。”"
                },
                {
                    "paragraph": "此謂知之至也。",
                    "zhushu": "此句之上别有闕文，此特其結語耳。",
                    "type": 2
                },
                {
                    "paragraph": "右傳之五章，蓋釋格物、致知之義，而今亡矣。",
                    "zhushu": "此章舊本通下章，誤在經文之下。"
                },
                {
                    "paragraph": "閒嘗竊取程子之意以補之曰：“所謂致知在格物者，言欲致吾之知，在卽物而窮其理也。蓋人心之靈莫不有知，而天下之物莫不有理，惟於理有未窮，故其知有不盡也。是以大學始敎，必使學者卽凡天下之物，莫不因其已知之理而益窮之，以求至乎其極。至於用力之久，而一旦豁然貫通焉，則衆物之表裏精粗無不到，而吾心之全體大用無不明矣。此謂物格，此謂知之至也。”",
                    "zhushu": "",
                    "type": 2
                },
                {
                    "paragraph": "所謂誠其意者：毋自欺也，如惡惡臭，如好好色，此之謂自謙，故君子必愼其獨也！",
                    "zhushu": "惡、好上字，皆去聲。謙讀爲慊，苦劫反。○誠其意者，自脩之首也。毋者，禁止之辭。自欺云者，知爲善以去惡，而心之所發有未實也。謙，快也，足也。獨者，人所不知而己所獨知之地也。言欲自脩者知爲善以去其惡，則當實用其力，而禁止其自欺。使其惡惡則如惡惡臭，好善則如好好色，皆務決去，而求必得之，以自快足於己，不可徒苟且以徇外而爲人也。然其實與不實，蓋有他人所不及知而己獨知之者，故必謹之於此以審其幾焉。"
                },
                {
                    "paragraph": "小人閒居爲不善，無所不至，見君子而后厭然，揜其不善，而著其善。人之視己，如見其肺肝然，則何益矣。此謂誠於中，形於外，故君子必慎其獨也。",
                    "zhushu": "閒，音閑。厭，鄭氏讀爲黶。○閒居，獨處也。厭然，消沮閉藏之貌。此言小人隂爲不善，而陽欲揜之，則是非不知善之當爲與惡之當去也；但不能實用其力以至此耳。然欲揜其惡而卒不可揜，欲詐爲善而卒不可詐，則亦何益之有哉！此君子所以重以爲戒，而必謹其獨也。"
                },
                {
                    "paragraph": "曾子曰：“十目所視，十手所指，其嚴乎！”",
                    "zhushu": "引此以明上文之意。言雖幽獨之中，而其善惡之不可揜如此。可畏之甚也。"
                },
                {
                    "paragraph": "富潤屋，德潤身，心廣體胖，故君子必誠其意。",
                    "zhushu": "胖，步丹反。○胖，安舒也。言富則能潤屋矣，德則能潤身矣，故心無愧怍，則廣大寛平，而體常舒泰，德之潤身者然也。蓋善之實於中而形於外者如此，故又言此以結之。",
                    "type": 2
                },
                {
                    "paragraph": "右傳之六章。釋誠意。",
                    "zhushu": "經曰：“欲誠其意，先致其知。”又曰：“知至而后意誠。”蓋心體之明有所未盡，則其所發必有不能實用其力，而苟焉以自欺者。然或己明而不謹乎此，則其所明又非己有，而無以爲進德之基。故此章之指，必承上章而通考之，然後有以見其用力之始終，其序不可亂而功不可闕如此云。",
                    "type": 2
                },
                {
                    "paragraph": "○所謂修身在正其心者，身有所忿懥，則不得其正；有所恐懼，則不得其正；有所好樂，則不得其正；有所憂患，則不得其正。",
                    "zhushu": "程子曰：“身有之身當作心。”忿，弗粉反。懥，敕值反。好、樂，並去聲。○忿懥，怒也。蓋是四者，皆心之用，而人所不能無者。然一有之而不能察，則欲動情勝，而其用之所行，或不能不失其正矣。"
                },
                {
                    "paragraph": "心不在焉，視而不見，聽而不聞，食而不知其味。",
                    "zhushu": "心有不存，則無以檢其身，是以君子必察乎此而敬以直之，然後此心常存而身無不脩也。"
                },
                {
                    "paragraph": "此謂脩身在正其心。",
                    "zhushu": "",
                    "type": 2
                },
                {
                    "paragraph": "右傳之七章。釋正心脩身。",
                    "zhushu": "此亦承上章以起下章。蓋意誠則眞無惡而實有善矣，所以能存是心以檢其身。然或但知誠意，而不能密察此心之存否，則又無以直內而脩身也。○自此以下，並以舊文爲正。",
                    "type": 2
                },
                {
                    "paragraph": "所謂齊其家在脩其身者：人之其所親愛而辟焉，之其所賤惡而辟焉，之其所畏敬而辟焉，之其所哀矜而辟焉，之其所敖惰而辟焉。故好而知其惡，惡而知其美者，天下鮮矣！",
                    "zhushu": "辟，讀爲僻。惡而之惡、敖、好，並去聲。鮮，上聲。○人，謂衆人。之，猶於也。辟，猶偏也。五者，在人本有當然之則；然常人之情惟其所向而不加察焉，則必陷於一偏而身不脩矣。"
                },
                {
                    "paragraph": "故諺有之曰：“人莫知其子之惡，莫知其苗之碩。”",
                    "zhushu": "諺，音彥。碩，協韻，時若反。○諺，俗語也。溺愛者不明，貪得者無厭，是則偏之爲害，而家之所以不齊也。"
                },
                {
                    "paragraph": "此謂身不脩不可以齊其家。",
                    "zhushu": "",
                    "type": 2
                },
                {
                    "paragraph": "右傳之八章。釋脩身齊家。",
                    "zhushu": "",
                    "type": 2
                },
                {
                    "paragraph": "所謂治國必先齊其家者，其家不可教而能敎人者，無之。故君子不出家而成敎於國：孝者，所以事君也；弟者，所以事長也；慈者，所以使衆也。",
                    "zhushu": "弟，去聲。長，上聲。○身脩，則家可敎矣；孝、弟、慈，所以脩身而教於家者也；然而國之所以事君事長使衆之道不外乎此。此所以家齊於上，而教成於下也。"
                },
                {
                    "paragraph": "康誥曰：“如保赤子”，心誠求之，雖不中不遠矣。未有學養子而后嫁者也！",
                    "zhushu": "中，去聲。此引書而釋之，又明立敎之本不假强爲，在識其端而推廣之耳。"
                },
                {
                    "paragraph": "一家仁，一國興仁；一家讓，一國興讓；一人貪戾，一國作亂；其機如此。此謂一言僨事，一人定國。",
                    "zhushu": "僨，音奮。○一人，謂君也。機，發動所由也。僨，覆敗也。此言敎成於國之效。"
                },
                {
                    "paragraph": "堯舜帥天下以仁，而民從之；桀紂帥天下以暴，而民從之；其所令反其所好，而民不從。是故君子有諸己而后求諸人，無諸己而后非諸人。所藏乎身不恕，而能喩諸人者，未之有也。",
                    "zhushu": "好，去聲。○此又承上文一人定國而言。有善於己，然後可以責人之善；無惡於己，然後可以正人之惡。皆推己以及人，所謂恕也，不如是，則所令反其所好，而民不從矣。喻，曉也。"
                },
                {
                    "paragraph": "故治國在齊其家。",
                    "zhushu": "通結上文。"
                },
                {
                    "paragraph": "詩云：“桃之夭夭，其葉蓁蓁；之子于歸，宜其家人。”宜其家人，而后可以教國人。",
                    "zhushu": "夭，平聲。蓁，音臻。○詩周南桃夭之篇。夭夭，少好貌。蓁蓁，美盛貌。興也。之子，猶言是子，此指女子之嫁者而言也。婦人謂嫁曰歸。宜，猶善也。"
                },
                {
                    "paragraph": "詩云：“宜兄宜弟。”宜兄宜弟，而后可以敎國人。",
                    "zhushu": "詩小雅蓼蕭篇。"
                },
                {
                    "paragraph": "詩云：“其儀不忒，正是四國。”其爲父子兄弟足法，而后民法之也。",
                    "zhushu": "詩曹風鳴鳩篇。忒，差也。"
                },
                {
                    "paragraph": "此謂治國在齊其家。",
                    "zhushu": "此三引詩，皆以詠嘆上文之事，而又結之如此。其味深長，最宜潛玩。",
                    "type": 2
                },
                {
                    "paragraph": "右傳之九章。釋齊家治國。",
                    "zhushu": "",
                    "type": 2
                },
                {
                    "paragraph": "所謂平天下在治其國者：上老老而民興孝，上長長而民興弟，上恤孤而民不倍，是以君子有絜矩之道也。",
                    "zhushu": "長，上聲。弟，去聲。倍，與背同。絜，胡結反。○老老，所謂老吾老也。興，謂有所感發而興起也。孤者，幼而無父之稱。絜，度也。矩，所以爲方也。言此三者，上行下效，捷於影響，所謂家齊而國治也。亦可以見人心之所同，而不可使有一夫之不獲矣。是以君子必當因其所同，推以度物，使彼我之閒各得分願，則上下四旁均齊方正，而天下平矣。"
                },
                {
                    "paragraph": "所惡於上，毋以使下；所惡於下，毋以事上；所惡於前，毋以先後；所惡於後，毋以從前；所惡於右，毋以交於左；所惡於左，毋以交於右：此之謂絜矩之道。",
                    "zhushu": "惡、先，並去聲。○此覆解上文絜矩二字之義。如不欲上之無禮於我，則必以此度下之心，而亦不敢以此無禮使之。不欲下之不忠於我，則必以此度上之心，而亦不敢以此不忠事之。至於前後左右，無不皆然，則身之所處，上下、四旁、長短、廣狹，彼此如一，而無不方矣。彼同有是心而興起焉者，又豈有一夫之不獲哉。所操者約，而所及者廣，此平天下之要道也。故章內之意，皆自此而推之。"
                },
                {
                    "paragraph": "詩云：“樂只君子，民之父母。”民之所好好之，民之所惡惡之，此之謂民之父母。",
                    "zhushu": "樂，音洛。只，音紙。好、惡，並去聲，下並同。○詩小雅南山有臺之篇。只，語助辭。言能絜矩而以民心爲己心，則是愛民如子，而民愛之如父母矣。"
                },
                {
                    "paragraph": "詩云：“節彼南山，維石巖巖，赫赫師尹，民具爾瞻。”有國者不可以不慎，辟則爲天下僇矣。",
                    "zhushu": "節，讀爲截。辟，讀爲僻。僇，與戮同。○詩小雅節南山之篇。節，截然高大貌。師尹，周太師尹氏也。具，俱也。辟，偏也。言在上者人所瞻仰，不可不謹。若不能絜矩而好惡徇於一己之偏，則身弑國亡，爲天下之大戮矣。"
                },
                {
                    "paragraph": "詩云：“殷之未喪師，克配上帝；儀監于殷，峻命不易。”道得衆則得國，失衆則失國。",
                    "zhushu": "喪，去聲。儀，詩作宜。峻，詩作駿。易，去聲。○詩文王篇。師，衆也。配，對也。配上帝，言其爲天下君，而對乎上帝也。監，視也。峻，大也。不易，言難保也。道，言也。引詩而言此，以結上文兩節之意。有天下者，能存此心而不失，則所以絜矩而與民同欲者，自不能已矣。"
                },
                {
                    "paragraph": "是故君子先愼乎德。有德此有人，有人此有土，有土此有財，有財此有用。",
                    "zhushu": "先愼乎德，承上文不可不慎而言。德，卽所謂明德。有人，謂得眾。有土，謂得國。有國則不患無財用矣。"
                },
                {
                    "paragraph": "德者本也，財者末也，",
                    "zhushu": "本上文而言。"
                },
                {
                    "paragraph": "外本內末，爭民施奪。",
                    "zhushu": "人君以德爲外，以財爲內，則是爭鬭其民，而施之以劫奪之教也。蓋財者人之所同欲，不能絜矩而欲專之，則民亦起而爭奪矣。"
                },
                {
                    "paragraph": "是故財聚則民散，財散則民聚。",
                    "zhushu": "外本內末故財聚，爭民施奪故民散，反是則有德而有人矣。"
                },
                {
                    "paragraph": "是故言悖而出者，亦悖而入；貨悖而入者，亦悖而出。",
                    "zhushu": "悖，布內反。○悖，逆也。此以言之出入，明貨之出入也。自先愼乎德以下至此，又因財貨以明能絜矩與不能者之得失也。"
                },
                {
                    "paragraph": "康誥曰：“惟命不于常！”道善則得之，不善則失之矣。",
                    "zhushu": "道，言也。因上文引文王詩之意而申言之，其丁寧反覆之意益深切矣。"
                },
                {
                    "paragraph": "楚書曰：“楚國無以爲寶，惟善以爲寶。”",
                    "zhushu": "楚書，楚語。言不寶金玉而寶善人也。"
                },
                {
                    "paragraph": "舅犯曰：“亡人無以爲寶，仁親以爲寶。”",
                    "zhushu": "舅犯，晉文公舅狐偃，字子犯。亡人，文公時爲公子，出亡在外也。仁，愛也。事見檀弓。此兩節又明不外本而內末之意。"
                },
                {
                    "paragraph": "秦誓曰：“若有一个臣，斷斷兮無他技，其心休休焉，其如有容焉。人之有技，若己有之，人之彥聖，其心好之，不啻若自其口出，寔能容之，以能保我子孫黎民，尚亦有利哉。人之有技，媢疾以惡之，人之彥聖，而違之俾不通，寔不能容，以不能保我子孫黎民，亦曰殆哉。”",
                    "zhushu": "个，古賀反，書作介。斷，丁亂反。媢，音冒。○秦誓，周書。斷斷，誠一之貌。彥，美士也。聖，通明也。尚，庶幾也。媢，忌也。違，拂戾也。殆，危也。"
                },
                {
                    "paragraph": "唯仁人放流之，迸諸四夷，不與同中國。此謂唯仁人爲能愛人，能惡人。",
                    "zhushu": "迸，讀爲屛，古字通用。○迸，猶逐也。言有此媢疾之人，妨賢而病國，則仁人必深惡而痛絕之。以其至公無私，故能得好惡之正如此也。"
                },
                {
                    "paragraph": "見賢而不能舉，舉而不能先，命也；見不善而不能退，退而不能遠，過也。",
                    "zhushu": "命，鄭氏云“當作慢。”程子云：“當作怠。”未詳孰是。遠，去聲。○若此者，知所愛惡矣，而未能盡愛惡之道，蓋君子而未仁者也。"
                },
                {
                    "paragraph": "好人之所惡，惡人之所好，是謂拂人之性，菑必逮夫身。",
                    "zhushu": "菑，古灾字。夫，音扶。○拂，逆也。好善而惡惡，人之性也；至於拂人之性，則不仁之甚者也。自秦誓至此，又皆以申言好惡公私之極，以明上文所引南山有臺、節南山之意。"
                },
                {
                    "paragraph": "是故君子有大道，必忠信以得之，驕泰以失之。",
                    "zhushu": "君子，以位言之。道，謂居其位而脩己治人之術。發己自盡爲忠，循物無違謂信。驕者矜高，泰者侈肆。此因上所引文王、康誥之意而言。章內三言得失，而語益加切，蓋至此而天理存亡之幾決矣。"
                },
                {
                    "paragraph": "生財有大道，生之者衆，食之者寡，爲之者疾，用之者舒，則財恒足矣。",
                    "zhushu": "恒，胡登反。○呂氏曰：“國無遊民，則生者衆矣；朝無幸位，則食者寡矣；不奪農時，則爲之疾矣；量入爲出，則用之舒矣。愚按：此因有土有財而言，以明足國之道在乎務本而節用，非必外本內末而後財可聚也。自此以至終篇，皆一意也。"
                },
                {
                    "paragraph": "仁者以財發身，不仁者以身發財。",
                    "zhushu": "發，猶起也。仁者散財以得民，不仁者亡身以殖貨。"
                },
                {
                    "paragraph": "未有上好仁而下不好義者也，未有好義其事不終者也，未有府庫財非其財者也。",
                    "zhushu": "上好仁以愛其下，則下好義以忠其上；所以事必有終，而府庫之財無悖出之患也。"
                },
                {
                    "paragraph": "孟獻子曰：“畜馬乘不察於雞豚，伐冰之家不畜牛羊，百乘之家不畜聚斂之臣，與其有聚斂之臣，寧有盜臣。”此謂國不以利爲利，以義爲利也。",
                    "zhushu": "畜，許六反。乘、斂，並去聲。○孟獻子，魯之賢大夫仲孫蔑也。畜馬乘，士初試為大夫者也。伐冰之家，卿大夫以上，喪祭用冰者也。百乘之家，有采地者也。君子寧亡己之財，而不忍傷民之力；故寧有盜臣，而不畜聚斂之臣。此謂以下，釋獻子之言也。"
                },
                {
                    "paragraph": "長國家而務財用者，必自小人矣。彼爲善之，小人之使爲國家，菑害並至。雖有善者，亦無如之何矣！此謂國不以利爲利，以義爲利也。",
                    "zhushu": "長，上聲。“彼爲善之”，此句上下，疑有闕文誤字。○自，由也，言由小人導之也。此一節，深明以利爲利之害，而重言以結之，其丁寧之意切矣。",
                    "type": 2
                },
                {
                    "paragraph": "右傳之十章。釋治國平天下。",
                    "zhushu": "此章之義，務在與民同好惡而不專其利，皆推廣絜矩之意也。能如是，則親賢樂利各得其所，而天下平矣。"
                },
                {
                    "paragraph": "凡傳十章：前四章統論綱領指趣，後六章細論條目工夫。其第五章乃明善之要，第六章乃誠身之本，在初學尤爲當務之急，讀者不可以其近而忽之也。",
                    "zhushu": ""
                }
            ]
        },
        {
            "name": "中庸章句序",
            "paragraphs": [
                {
                    "paragraph": "中庸章句序",
                    "zhushu": "",
                    "type": 1
                },
                {
                    "paragraph": "中庸何爲而作也？子思子憂道學之失其傳而作也。蓋自上古聖神繼天立極，而道統之傳有自來矣。其見於經，則“允執厥中”者，堯之所以授舜也；“人心惟危，道心惟微，惟精惟一，允執厥中”者，舜之所以授禹也。堯之一言，至矣，盡矣！而舜復益之以三言者，則所以明夫堯之一言，必如是而後可庶幾也。",
                    "zhushu": ""
                },
                {
                    "paragraph": "蓋嘗論之：心之虛靈知覺，一而已矣，而以爲有人心、道心之異者，則以其或生於形氣之私，或原於性命之正，而所以爲知覺者不同，是以或危殆而不安，或微妙而難見耳。然人莫不有是形，故雖上智不能無人心，亦莫不有是性，故雖下愚不能無道心。二者雜於方寸之閒，而不知所以治之，則危者愈危，微者愈微，而天理之公卒無以勝夫人欲之私矣。精則察夫二者之閒而不雜也，一則守其本心之正而不離也。從事於斯，無少閒斷，必使道心常爲一身之主，而人心每聽命焉，則危者安、微者著，而動靜云爲自無過不及之差矣。",
                    "zhushu": ""
                },
                {
                    "paragraph": "夫堯、舜、禹，天下之大聖也。以天下相傳，天下之大事也。以天下之大聖，行天下之大事，而其授受之際，丁寧吿戒，不過如此。則天下之理，豈有以加於此哉？自是以來，聖聖相承：若成湯、文、武之爲君，臯陶、伊、傅、周、召之爲臣，旣皆以此而接夫道統之傳，若吾夫子，則雖不得其位，而所以繼往聖、開來學，其功反有賢於堯舜者。然當是時，見而知之者，惟顔氏、曾氏之傳得其宗。及曾氏之再傳，而復得夫子之孫子思，則去聖遠而異端起矣。子思懼夫愈久而愈失其眞也，於是推本堯舜以來相傳之意，質以平日所聞父師之言，更互演繹，作爲此書，以詔後之學者。蓋其憂之也深，故其言之也切；其慮之也遠，故其說之也詳。其曰：“天命率性”，則道心之謂也；其曰：“擇善固執”，則精一之謂也；其曰：“君子時中”，則執中之謂也。世之相後，千有餘年，而其言之不異，如合符節。歷選前聖之書，所以提挈綱維、開示蘊奧，未有若是之明且盡者也。自是而又再傳以得孟氏，爲能推明是書，以承先聖之統，及其没而遂失其傳焉。則吾道之所寄不越乎言語文字之閒，而異端之說日新月盛，以至於老佛之徒出，則彌近理而大亂眞矣。然而尚幸此書之不泯，故程夫子兄弟者出，得有所考，以續夫千載不傳之緒；得有所據，以斥夫二家似是之非。蓋子思之功於是爲大，而微程夫子，則亦莫能因其語而得其心也。惜乎！其所以爲說者不傳，而凡石氏之所輯錄，僅出於其門人之所記，是以大義雖明，而微言未析。至其門人所自爲說，則雖頗詳盡而多所發明，然倍其師說而淫於老佛者，亦有之矣。",
                    "zhushu": ""
                },
                {
                    "paragraph": "熹自蚤歲卽嘗受讀而竊疑之，沈潛反復，蓋亦有年，一旦恍然似有以得其要領者，然後乃敢會衆說而折其衷，旣爲定著章句一篇，以俟後之君子。而一二同志復取石氏書，删其繁亂，名以輯略，且記所嘗論辯取舍之意，別爲或問，以附其後。然後此書之旨，支分節解、脉絡貫通、詳略相因、巨細畢舉，而凡諸說之同異得失，亦得以曲暢旁通，而各極其趣。雖於道統之傳，不敢妄議，然初學之士，或有取焉，則亦庶乎升高行遠之一助云爾。",
                    "zhushu": ""
                },
                {
                    "paragraph": "淳熙己酉春三月戊申，新安朱熹序",
                    "zhushu": ""
                }
            ]
        },
        {
            "name": "中庸章句",
            "paragraphs": [
                {
                    "paragraph": "中庸章句",
                    "zhushu": "中者，不偏不倚、無過不及之名。庸，平常也。",
                    "type": 1
                },
                {
                    "paragraph": "子程子曰：“不偏之謂中，不易之謂庸。中者，天下之正道，庸者，天下之定理。此篇乃孔門傳授心法，子思恐其久而差也，故筆之於書，以授孟子。其書始言一理，中散爲萬事，末復合爲一理，放之則彌六合，卷之則退藏於密，其味無窮，皆實學也。善讀者玩索而有得焉，則終身用之，有不能盡者矣。”",
                    "zhushu": "",
                    "type": 2
                },
                {
                    "paragraph": "天命之謂性，率性之謂道，脩道之謂教。",
                    "zhushu": "命，猶令也。性，即理也。天以陰陽五行化生萬物，氣以成形，而理亦賦焉，猶命令也。於是人物之生，因各得其所賦之理，以為健順五常之德，所謂性也。率，循也。道，猶路也。人物各循其性之自然，則其日用事物之間，莫不各有當行之路，是則所謂道也。脩，品節之也。性道雖同，而氣稟或異，故不能無過不及之差，聖人因人物之所當行者而品節之，以為法於天下，則謂之教，若禮、樂、刑、政之屬是也。蓋人之所以為人，道之所以為道，聖人之所以為教，原其所自，無一不本於天而備於我。學者知之，則其於學知所用力而自不能已矣。故子思於此首發明之，讀者所宜深體而默識也。"
                },
                {
                    "paragraph": "道也者，不可須臾離也，可離非道也。是故君子戒愼乎其所不睹，恐懼乎其所不聞。",
                    "zhushu": "離，去聲。○道者，日用事物當行之理，皆性之德而具於心，無物不有，無時不然，所以不可須臾離也。若其可離，則為外物而非道矣。是以君子之心常存敬畏，雖不見聞，亦不敢忽，所以存天理之本然，而不使離於須臾之頃也。"
                },
                {
                    "paragraph": "莫見乎隱，莫顯乎微，故君子愼其獨也。",
                    "zhushu": "見，音現。○隱，暗處也。微，細事也。獨者，人所不知而己所獨知之地也。言幽暗之中，細微之事，跡雖未形而幾則已動，人雖不知而己獨知之，則是天下之事無有著見明顯而過於此者。是以君子旣常戒懼，而於此尤加謹焉，所以遏人欲於將萌，而不使其滋長於隱微之中，以至離道之遠也。"
                },
                {
                    "paragraph": "喜怒哀樂之未發，謂之中；發而皆中節，謂之和。中也者，天下之大本也；和也者，天下之達道也。",
                    "zhushu": "樂，音洛。中節之中，去聲。○喜、怒、哀、樂，情也。其未發，則性也，無所偏倚，故謂之中。發皆中節，情之正也，無所乖戾，故謂之和。大本者，天命之性，天下之理皆由此出，道之體也。達道者，循性之謂，天下古今之所共由，道之用也。此言性情之德，以明道不可離之意。"
                },
                {
                    "paragraph": "致中和，天地位焉，萬物育焉。",
                    "zhushu": "致，推而極之也。位者，安其所也。育者，遂其生也。自戒懼而約之，以至於至靜之中，無少偏倚，而其守不失，則極其中而天地位矣。自謹獨而精之，以至於應物之處，無少差謬，而無適不然，則極其和而萬物育矣。蓋天地萬物本吾一體，吾之心正，則天地之心亦正矣，吾之氣順，則天地之氣亦順矣。故其效驗至於如此。此學問之極功、聖人之能事，初非有待於外，而脩道之敎亦在其中矣。是其一體一用雖有動靜之殊，然必其體立而後用有以行，則其實亦非有兩事也。故於此合而言之，以結上文之意。",
                    "type": 2
                },
                {
                    "paragraph": "右第一章。子思述所傳之意以立言：首明道之本原出於天而不可易，其實體備於己而不可離，次言存養省察之要，終言聖神功化之極。蓋欲學者於此反求諸身而自得之，以去夫外誘之私，而充其本然之善，楊氏所謂一篇之體要是也。其下十章，蓋子思引夫子之言，以終此章之義。",
                    "zhushu": "",
                    "type": 2
                },
                {
                    "paragraph": "仲尼曰：“君子中庸，小人反中庸。",
                    "zhushu": "中庸者，不偏不倚、無過不及，而平常之理，乃天命所當然，精微之極致也。唯君子爲能體之，小人反是。"
                },
                {
                    "paragraph": "君子之中庸也，君子而時中；小人之中庸也，小人而無忌憚也。”",
                    "zhushu": "王肅本作“小人之反中庸也”，程子亦以爲然。今從之。○君子之所以爲中庸者，以其有君子之德，而又能隨時以處中也。小人之所以反中庸者，以其有小人之心，而又無所忌憚也。蓋中無定體，隨時而在，是乃平常之理也。君子知其在我，故能戒謹不睹、恐懼不聞，而無時不中。小人不知有此，則肆欲妄行，而無所忌憚矣。",
                    "type": 2
                },
                {
                    "paragraph": "右第二章。",
                    "zhushu": "此下十章，皆論中庸以釋首章之義。文雖不屬，而意實相承也。變和言庸者，游氏曰：“以性情言之，則曰中和，以德行言之，則曰中庸是也。”然中庸之中，實兼中和之義。",
                    "type": 2
                },
                {
                    "paragraph": "子曰：“中庸其至矣乎！民鮮能久矣！”",
                    "zhushu": "鮮，上聲。下同。○過則失中，不及則未至，故惟中庸之德爲至。然亦人所同得，初無難事，但世敎衰，民不興行，故鮮能之，今已久矣。論語無能字。",
                    "type": 2
                },
                {
                    "paragraph": "右第三章。",
                    "zhushu": "",
                    "type": 2
                },
                {
                    "paragraph": "子曰：“道之不行也，我知之矣，知者過之，愚者不及也；道之不明也，我知之矣，賢者過之，不肖者不及也。",
                    "zhushu": "知者之知，去聲。○道者，天理之當然，中而已矣。知愚賢不肖之過不及，則生稟之異而失其中也。知者知之過，既以道為不足行；愚者不及知，又不知所以行，此道之所以常不行也。賢者行之過，既以道爲不足知；不肖者不及行，又不求所以知，此道之所以常不明也。"
                },
                {
                    "paragraph": "人莫不飲食也，鮮能知味也。”",
                    "zhushu": "道不可離，人自不察，是以有過不及之弊。",
                    "type": 2
                },
                {
                    "paragraph": "右第四章。",
                    "zhushu": "",
                    "type": 2
                },
                {
                    "paragraph": "子曰：“道其不行矣夫！”",
                    "zhushu": "夫，音扶。○由不明，故不行。",
                    "type": 2
                },
                {
                    "paragraph": "右第五章。",
                    "zhushu": "此章承上章而舉其不行之端，以起下章之意。",
                    "type": 2
                },
                {
                    "paragraph": "子曰：“舜其大知也與！舜好問而好察邇言，隱惡而揚善，執其兩端，用其中於民，其斯以爲舜乎！”",
                    "zhushu": "知，去聲。與，平聲。好，去聲。○舜之所以爲大知者，以其不自用而取諸人也。邇言者，淺近之言，猶必察焉，其無遺善可知。然於其言之未善者則隱而不宣，其善者則播而不匿，其廣大光明又如此，則人孰不樂吿以善哉。兩端，謂衆論不同之極致。蓋凡物皆有兩端，如小大厚薄之類，於善之中又執其兩端，而量度以取中，然後用之，則其擇之審而行之至矣。然非在我之權度精切不差，何以與此。此知之所以無過不及，而道之所以行也。",
                    "type": 2
                },
                {
                    "paragraph": "右第六章。",
                    "zhushu": "",
                    "type": 2
                },
                {
                    "paragraph": "子曰：“人皆曰予知，驅而納諸罟擭陷阱之中，而莫之知辟也。人皆曰予知，擇乎中庸而不能期月守也。”",
                    "zhushu": "予知之知，去聲。罟，音古。擭，胡化反。阱，才性反。辟，避同。期，居之反。○罟，網也；擭，機檻也；陷阱，坑坎也；皆所以揜取禽獸者也。擇乎中庸，辨別衆理，以求所謂中庸，即上章好問用中之事也。期月，匝一月也。言知禍而不知辟，以況能擇而不能守，皆不得爲知也。",
                    "type": 2
                },
                {
                    "paragraph": "右第七章。",
                    "zhushu": "承上章大知而言，又舉不明之端，以起下章也。",
                    "type": 2
                },
                {
                    "paragraph": "子曰：“回之爲人也，擇乎中庸，得一善，則拳拳服膺而弗失之矣。”",
                    "zhushu": "回，孔子弟子顏淵名。拳拳，奉持之貌。服，猶著也。膺，胷也。奉持而著之心胷之閒，言能守也。顏子蓋真知之，故能擇能守如此，此行之所以無過不及，而道之所以明也。",
                    "type": 2
                },
                {
                    "paragraph": "右第八章。",
                    "zhushu": "",
                    "type": 2
                },
                {
                    "paragraph": "子曰：“天下國家可均也，爵祿可辭也，白刃可蹈也，中庸不可能也。”",
                    "zhushu": "均，平治也。三者亦知仁勇之事，天下之至難也，然不必其合於中庸，則質之近似者皆能以力為之。若中庸，則雖不必皆如三者之難，然非義精仁熟，而無一毫人欲之私者，不能及也。三者難而易，中庸易而難，此民之所以鮮能也。",
                    "type": 2
                },
                {
                    "paragraph": "右第九章。",
                    "zhushu": "亦承上章以起下章。",
                    "type": 2
                },
                {
                    "paragraph": "子路問强。",
                    "zhushu": "子路，孔子弟子仲由也。子路好勇，故問强。"
                },
                {
                    "paragraph": "子曰：“南方之强與？北方之强與？抑而强與？",
                    "zhushu": "與，平聲。○抑，語辭。而，汝也。"
                },
                {
                    "paragraph": "寛柔以教，不報無道，南方之强也，君子居之。",
                    "zhushu": "寛柔以敎，謂含容巽順以誨人之不及也。不報無道，謂橫逆之來，直受之而不報也。南方風氣柔弱，故以含忍之力勝人為強，君子之道也。"
                },
                {
                    "paragraph": "衽金革，死而不厭，北方之强也，而強者居之。",
                    "zhushu": "衽，席也。金，戈兵之屬。革，甲胄之屬。北方風氣剛勁，故以果敢之力勝人為強，強者之事也。"
                },
                {
                    "paragraph": "故君子和而不流，強哉矯！中立而不倚，强哉矯！國有道，不變塞焉，强哉矯！國無道，至死不變，强哉矯！”",
                    "zhushu": "此四者，汝之所當強也。矯，強貌。詩曰：“矯矯虎臣”是也。倚，偏著也。塞，未達也。國有道，不變未達之所守；國無道，不變平生之所守也。此則所謂中庸之不可能者，非有以自勝其人欲之私，不能擇而守也。君子之強，孰大於是。夫子以是告子路者，所以抑其血氣之剛，而進之以德義之勇也。",
                    "type": 2
                },
                {
                    "paragraph": "右第十章。",
                    "zhushu": "",
                    "type": 2
                },
                {
                    "paragraph": "子曰：“素隱行怪，後世有述焉，吾弗爲之矣。",
                    "zhushu": "素，按漢書當作索，蓋字之誤也。索隱行怪，言深求隱僻之理，而過爲詭異之行也。然以其足以欺世而盜名，故後世或有稱述之者。此知之過而不擇乎善，行之過而不用其中，不當強而强者也，聖人豈爲之哉！"
                },
                {
                    "paragraph": "君子遵道而行，半塗而廢，吾弗能已矣。",
                    "zhushu": "遵道而行，則能擇乎善矣；半塗而廢，則力之不足也。此其知雖足以及之，而行有不逮，當強而不強者也。已，止也。聖人於此，非勉焉而不敢廢，蓋至誠無息，自有所不能止也。"
                },
                {
                    "paragraph": "君子依乎中庸，遯世不見知而不悔，唯聖者能之。",
                    "zhushu": "不爲索隱行怪，則依乎中庸而已。不能半塗而廢，是以遯世不見知而不悔也。此中庸之成德，知之盡、仁之至、不賴勇而裕如者，正吾夫子之事，而猶不自居也。故曰唯聖者能之而已。",
                    "type": 2
                },
                {
                    "paragraph": "右第十一章。",
                    "zhushu": "子思所引夫子之言，以明首章之義者止此。蓋此篇大旨，以知仁勇三達德爲入道之門。故於篇首，卽以大舜、顏淵、子路之事明之。舜，知也；顏淵，仁也；子路，勇也：三者廢其一，則無以造道而成德矣。餘見第二十章。",
                    "type": 2
                },
                {
                    "paragraph": "君子之道費而隱。",
                    "zhushu": "費，符味反。○費，用之廣也。隱，體之微也。"
                },
                {
                    "paragraph": "夫婦之愚，可以與知焉，及其至也，雖聖人亦有所不知焉；夫婦之不肖，可以能行焉，及其至也，雖聖人亦有所不能焉。天地之大也，人猶有所憾。故君子語大，天下莫能載焉；語小，天下莫能破焉。",
                    "zhushu": "與，去聲。○君子之道，近自夫婦居室之閒，遠而至於聖人天地之所不能盡，其大無外，其小無內，可謂費矣。然其理之所以然，則隱而莫之見也。蓋可知可能者，道中之一事，及其至而聖人不知不能。則舉全體而言，聖人固有所不能盡也。侯氏曰：“聖人所不知，如孔子問禮問官之類；所不能，如孔子不得位、堯舜病博施之類。”愚謂人所憾於天地，如覆載生成之偏，及寒暑災祥之不得其正者。"
                },
                {
                    "paragraph": "詩云：“鳶飛戾天，魚躍于淵。”言其上下察也。",
                    "zhushu": "鳶，余專反。○詩大雅旱麓之篇。鳶，鴟類。戾，至也。察，著也。子思引此詩以明化育流行，上下昭著，莫非此理之用，所謂費也。然其所以然者，則非見聞所及，所謂隱也。故程子曰：“此一節，子思喫緊爲人處，活潑潑地，讀者其致思焉。”"
                },
                {
                    "paragraph": "君子之道，造端乎夫婦；及其至也，察乎天地。",
                    "zhushu": "結上文。",
                    "type": 2
                },
                {
                    "paragraph": "右第十二章。子思之言，蓋以申明首章道不可離之意也。其下八章，雜引孔子之言以明之。",
                    "zhushu": "",
                    "type": 2
                },
                {
                    "paragraph": "子曰：“道不遠人。人之爲道而遠人，不可以爲道。",
                    "zhushu": "道者，率性而已，固衆人之所能知能行者也，故常不遠於人。若爲道者，厭其卑近以爲不足爲，而反務爲高遠難行之事，則非所以爲道矣。"
                },
                {
                    "paragraph": "詩云：‘伐柯伐柯，其則不遠。’執柯以伐柯，睨而視之，猶以爲遠。故君子以人治人，攺而止。",
                    "zhushu": "睨，研計反。○詩豳風伐柯之篇。柯，斧柄。則，法也。睨，邪視也。言人執柯伐木以爲柯者，彼柯長短之法，在此柯耳。然猶有彼此之別，故伐者視之猶以爲遠也。若以人治人，則所以爲人之道，各在當人之身，初無彼此之別。故君子之治人也，卽以其人之道，還治其人之身。其人能攺，卽止不治。蓋責之以其所能知能行，非欲其遠人以爲道也。張子所謂“以衆人望人則易從”是也。"
                },
                {
                    "paragraph": "忠恕違道不遠，施諸己而不願，亦勿施於人。",
                    "zhushu": "盡己之心爲忠，推己及人爲恕。違，去也，如春秋傳“齊師違穀七里”之違。言自此至彼，相去不遠，非背而去之之謂也。道，卽其不遠人者是也。施諸己而不願亦勿施於人，忠恕之事也。以己之心度人之心，未嘗不同，則道之不遠於人者可見。故己之所不欲，則勿以施之於人，亦不遠人以爲道之事。張子所謂“以愛己之心愛人則盡仁”是也。"
                },
                {
                    "paragraph": "君子之道四，丘未能一焉：所求乎子，以事父未能也；所求乎臣，以事君未能也；所求乎弟，以事兄未能也；所求乎朋友，先施之未能也。庸德之行，庸言之謹，有所不足，不敢不勉，有餘不敢盡；言顧行，行顧言，君子胡不慥慥爾！”",
                    "zhushu": "子、臣、弟、友，四字絶句。○求，猶責也。道不遠人，凡己之所以責人者，皆道之所當然也，故反之以自責而自修焉。庸，平常也。行者，踐其實。謹者，擇其可。德不足而勉，則行益力；言有餘而訒，則謹益至。謹之至則言顧行矣；行之力則行顧言矣。慥慥，篤實貌。言君子之言行如此，豈不慥慥乎，贊美之也。凡此皆不遠人以爲道之事。張子所謂“以責人之心責己則盡道”是也。",
                    "type": 2
                },
                {
                    "paragraph": "右第十三章。",
                    "zhushu": "道不遠人者，夫婦所能，丘未能一者，聖人所不能，皆費也。而其所以然者，則至隱存焉。下章放此。",
                    "type": 2
                },
                {
                    "paragraph": "君子素其位而行，不願乎其外。",
                    "zhushu": "素，猶見在也。言君子但因見在所居之位而為其所當為，無慕乎其外之心也。"
                },
                {
                    "paragraph": "素富貴，行乎富貴；素貧賤，行乎貧賤；素夷狄，行乎夷狄；素患難，行乎患難；君子無入而不自得焉。",
                    "zhushu": "難，去聲。○此言素其位而行也。"
                },
                {
                    "paragraph": "在上位不陵下，在下位不援上，正己而不求於人則無怨。上不怨天，下不尤人。",
                    "zhushu": "援，平聲。○此言不願乎其外也。"
                },
                {
                    "paragraph": "故君子居易以俟命，小人行險以徼幸。",
                    "zhushu": "易，去聲。○易，平地也。居易，素位而行也。俟命，不願乎外也。徼，求也。幸，謂所不當得而得者。"
                },
                {
                    "paragraph": "子曰：“射有似乎君子；失諸正鵠，反求諸其身。”",
                    "zhushu": "正，音征。鵠，工毒反。○畫布曰正，棲皮曰鵠，皆侯之中，射之的也。子思引此孔子之言，以結上文之意。",
                    "type": 2
                },
                {
                    "paragraph": "右第十四章。",
                    "zhushu": "子思之言也。凡章首無“子曰”字者放此。",
                    "type": 2
                },
                {
                    "paragraph": "君子之道，辟如行遠必自邇，辟如登高必自卑。",
                    "zhushu": "辟、譬同。"
                },
                {
                    "paragraph": "詩曰：“妻子好合，如鼓瑟琴；兄弟旣翕，和樂且耽；宐爾室家；樂爾妻帑。”",
                    "zhushu": "好，去聲。耽，詩作湛，亦音耽。樂，音洛。○詩小雅棠棣之篇。鼓瑟琴，和也。翕，亦合也。耽，亦樂也。帑，子孫也。"
                },
                {
                    "paragraph": "子曰：“父母其順矣乎！”",
                    "zhushu": "夫子誦此詩而贊之曰：人能和於妻子，宐於兄弟如此，則父母其安樂之矣。子思引詩及此語，以明行遠自邇、登高自卑之意。",
                    "type": 2
                },
                {
                    "paragraph": "右第十五章。",
                    "zhushu": "",
                    "type": 2
                },
                {
                    "paragraph": "子曰：“鬼神之爲德，其盛矣乎！",
                    "zhushu": "程子曰：“鬼神，天地之功用，而造化之迹也。”張子曰：“鬼神者，二氣之良能也。”愚謂以二氣言，則鬼者隂之靈也，神者陽之靈也。以一氣言，則至而伸者爲神，反而歸者為鬼，其實一物而已。爲德，猶言性情功效。"
                },
                {
                    "paragraph": "視之而弗見，聽之而弗聞，體物而不可遺。",
                    "zhushu": "鬼神無形與聲，然物之終始，莫非陰陽合散之所爲，是其為物之體，而物所不能遺也。其言體物，猶易所謂幹事。"
                },
                {
                    "paragraph": "使天下之人齊明盛服，以承祭祀。洋洋乎！如在其上，如在其左右。",
                    "zhushu": "齊，側皆反。○齊之為言齊也，所以齊不齊而致其齊也。明，猶潔也。洋洋，流動充滿之意。能使人畏敬奉承，而發見昭著如此，乃其體物而不可遺之驗也。孔子曰：“其氣發揚于上，爲昭明焄蒿悽愴。此百物之精也，神之著也”，正謂此爾。"
                },
                {
                    "paragraph": "詩曰：‘神之格思，不可度思！矧可射思！’",
                    "zhushu": "度，待洛反。射，音亦，詩作斁。○詩大雅抑之篇。格，來也。矧，況也。射，厭也，言厭怠而不敬也。思，語辭。"
                },
                {
                    "paragraph": "夫微之顯，誠之不可揜如此夫。”",
                    "zhushu": "夫，音扶。○誠者，眞實無妄之謂。隂陽合散，無非實者。故其發見之不可揜如此。",
                    "type": 2
                },
                {
                    "paragraph": "右第十六章。",
                    "zhushu": "不見不聞，隱也。體物如在，則亦費矣。此前三章，以其費之小者而言。此後三章，以其費之大者而言。此一章，兼費隱、包小大而言。",
                    "type": 2
                },
                {
                    "paragraph": "子曰：“舜其大孝也與！德爲聖人，尊爲天子，富有四海之內。宗廟饗之，子孫保之。",
                    "zhushu": "與，平聲。○子孫，謂虞思、陳胡公之屬。"
                },
                {
                    "paragraph": "故大德必得其位，必得其祿，必得其名，必得其壽。",
                    "zhushu": "舜年百有十歲，"
                },
                {
                    "paragraph": "故天之生物，必因其材而篤焉。故栽者培之，傾者覆之，",
                    "zhushu": "材，質也。篤，厚也。栽，植也。氣至而滋息爲培。氣反而游散則覆。"
                },
                {
                    "paragraph": "詩曰：‘嘉樂君子，憲憲令德！宜民宜人；受祿于天；保佑命之，自天申之！’",
                    "zhushu": "詩大雅假樂之篇。假，當依此作嘉。憲，當依詩作顯。申，重也。"
                },
                {
                    "paragraph": "故大德者必受命。”",
                    "zhushu": "受命者，受天命爲天子也。",
                    "type": 2
                },
                {
                    "paragraph": "右第十七章。",
                    "zhushu": "此由庸行之常，推之以極其至，見道之用廣也。而其所以然者，則爲體微矣。後二章亦此意。",
                    "type": 2
                },
                {
                    "paragraph": "子曰：“無憂者其惟文王乎！以王季爲父，以武王爲子，父作之，子述之。",
                    "zhushu": "此言文王之事。書言“王季其勤王家”，蓋其所作，亦積功累仁之事也。"
                },
                {
                    "paragraph": "武王纘大王、王季、文王之緒。壹戎衣而有天下，身不失天下之顯名。尊爲天子，富有四海之內。宗廟饗之，子孫保之。",
                    "zhushu": "大，音泰，下同。○此言武王之事。纘，繼也。大王，王季之父也。書云：“大王肇基王迹。”詩云“至于大王，實始翦商。”緒，業也。戎衣，甲冑之屬。壹戎衣，武成文，言一著戎衣以伐紂也。"
                },
                {
                    "paragraph": "武王末受命，周公成文武之德，追王大王、王季，上祀先公以天子之禮。斯禮也，達乎諸侯大夫，及士庶人。父爲大夫，子爲士；葬以大夫，祭以士。父爲士，子爲大夫；葬以士，祭以大夫。期之喪達乎大夫，三年之喪達乎天子，父母之喪無貴賤一也。”",
                    "zhushu": "追王之王，去聲。○此言周公之事。末，猶老也。追王，蓋推文武之意，以及乎王跡之所起也。先公，組紺以上至后稷也。上祀先公以天子之禮，又推大王、王季之意，以及於無窮也。制為禮法，以及天下，使葬用死者之爵，祭用生者之祿。喪服自期以下，諸侯絶；大夫降；而父母之喪，上下同之，推己以及人也。",
                    "type": 2
                },
                {
                    "paragraph": "右第十八章。",
                    "zhushu": "",
                    "type": 2
                },
                {
                    "paragraph": "子曰：“武王、周公，其達孝矣乎！",
                    "zhushu": "達，通也。承上章而言武王、周公之孝，乃天下之人通謂之孝，猶孟子之言達尊也。"
                },
                {
                    "paragraph": "夫孝者：善繼人之志，善述人之事者也。",
                    "zhushu": "上章言武王纘大王、王季、文王之緒以有天下，而周公成文武之德以追崇其先祖，此繼志述事之大者也。下文又以其所制祭祀之禮，通于上下者言之。"
                },
                {
                    "paragraph": "春秋脩其祖廟，陳其宗器，設其裳衣，薦其時食。",
                    "zhushu": "祖廟：天子七，諸侯五，大夫三，適士二，官師一。宗器，先世所藏之重器；若周之赤刀、大訓、天球、河圖之屬也。裳衣，先祖之遺衣服，祭則設之以授尸也。時食，四時之食，各有其物，如春行羔、豚、膳、膏、香之類是也。"
                },
                {
                    "paragraph": "宗廟之禮，所以序昭穆也；序爵，所以辨貴賤也；序事，所以辨賢也；旅酬下爲上，所以逮賤也；燕毛，所以序齒也。",
                    "zhushu": "昭，如字。爲，去聲。○宗廟之次：左爲昭，右爲穆，而子孫亦以爲序。有事於太廟，則子姓、兄弟、群昭、群穆咸在而不失其倫焉。爵，公、侯、卿、大夫也。事，宗祝有司之職事也。旅，衆也。酬，導飲也。旅酬之禮，賓弟子、兄弟之子各舉觶於其長而衆相酬。蓋宗廟之中以有事爲榮，故逮及賤者，使亦得以申其敬也。燕毛，祭畢而燕，則以毛髮之色別長幼，爲坐次也。齒，年數也。"
                },
                {
                    "paragraph": "踐其位，行其禮，奏其樂，敬其所尊，愛其所親，事死如事生，事亡如事存，孝之至也。",
                    "zhushu": "踐，猶履也。其，指先王也。所尊所親，先王之祖考、子孫、臣庶也。始死謂之死，既葬則曰反而亡焉，皆指先王也。此結上文兩節，皆繼志述事之意也。"
                },
                {
                    "paragraph": "郊社之禮，所以事上帝也，宗廟之禮，所以祀乎其先也。明乎郊社之禮、禘嘗之義，治國其如示諸掌乎。”",
                    "zhushu": "郊，祭天。社，祭地。不言后土者，省文也。禘，天子宗廟之大祭，追祭太祖之所自出於太廟，而以太祖配之也。嘗，秋祭也。四時皆祭，舉其一耳。禮必有義，對舉之，互文也。示，與視同。視諸掌，言易見也。此與論語文意大同小異，記有詳略耳。",
                    "type": 2
                },
                {
                    "paragraph": "右第十九章。",
                    "zhushu": "",
                    "type": 2
                },
                {
                    "paragraph": "哀公問政。",
                    "zhushu": "哀公，魯君，名蔣。"
                },
                {
                    "paragraph": "子曰：“文武之政，布在方策。其人存，則其政舉；其人亡，則其政息。",
                    "zhushu": "方，版也。策，𥳑也。息，猶滅也。有是君，有是臣，則有是政矣。"
                },
                {
                    "paragraph": "人道敏政，地道敏樹。夫政也者，蒲盧也。",
                    "zhushu": "夫，音扶。○敏，速也。蒲盧，沈括以爲蒲葦是也。以人立政，猶以地種樹，其成速矣，而蒲葦又易生之物，其成尤速也。言人存政舉，其易如此。"
                },
                {
                    "paragraph": "故爲政在人，取人以身，脩身以道，脩道以仁。",
                    "zhushu": "此承上文人道敏政而言也。爲政在人，家語作“爲政在於得人”，語意尤備。人，謂賢臣。身，指君身。道者，天下之達道。仁者，天地生物之心，而人得以生者，所謂元者善之長也。言人君爲政在於得人，而取人之則又在脩身。能脩其身，則有君有臣，而政無不舉矣。"
                },
                {
                    "paragraph": "仁者人也，親親爲大；義者宐也，尊賢爲大；親親之殺，尊賢之等，禮所生也。",
                    "zhushu": "殺，去聲。○人，指人身而言。具此生理，自然便有惻怛慈愛之意，深體味之可見。宐者，分別事理，各有所宜也。禮，則節文斯二者而已。"
                },
                {
                    "paragraph": "在下位不獲乎上，民不可得而治矣！",
                    "zhushu": "鄭氏曰：“此句在下，誤重在此。”"
                },
                {
                    "paragraph": "故君子不可以不脩身；思脩身，不可以不事親；思事親，不可以不知人；思知人，不可以不知天。”",
                    "zhushu": "爲政在人，取人以身，故不可以不脩身。修身以道，脩道以仁，故思脩身不可以不事親。欲盡親親之仁，必由尊賢之義，故又當知人。親親之殺，尊賢之等，皆天理也，故又當知天。"
                },
                {
                    "paragraph": "天下之達道五，所以行之者三：曰君臣也，父子也，夫婦也，昆弟也，朋友之交也：五者天下之達道也。知、仁、勇三者，天下之達德也，所以行之者一也。",
                    "zhushu": "知，去聲。○達道者，天下古今所共由之路，卽書所謂五典，孟子所謂“父子有親、君臣有義、夫婦有别、長幼有序、朋友有信”是也。知，所以知此也；仁，所以體此也；勇，所以強此也；謂之達德者，天下古今所同得之理也。一則誠而已矣。達道雖人所共由，然無是三德，則無以行之；達德雖人所同得，然一有不誠，則人欲間之，而德非其德矣。程子曰：“所謂誠者，止是誠實此三者。三者之外，更別無誠。”"
                },
                {
                    "paragraph": "或生而知之，或學而知之，或困而知之，及其知之一也；或安而行之，或利而行之，或勉強而行之，及其成功一也。",
                    "zhushu": "強，上聲。○知之者之所知，行之者之所行，謂達道也。以其分而言：則所以知者知也，所以行者仁也，所以至於知之成功而一者勇也。以其等而言：則生知安行者知也，學知利行者仁也，困知勉行者勇也。蓋人性雖無不善，而氣稟有不同者，故聞道有蚤莫，行道有難易，然能自強不息，則其至一也。呂氏曰：“所入之塗雖異，而所至之域則同，此所以為中庸。若乃企生知安行之資為不可幾及，輕困知勉行謂不能有成，此道之所以不明不行也。”"
                },
                {
                    "paragraph": "子曰：“好學近乎知，力行近乎仁，知恥近乎勇。",
                    "zhushu": "“子曰”二字衍文。好近乎知之知，並去聲。○此言未及乎達德而求以入德之事。通上文三知爲知，三行為仁，則此三近者，勇之次也。呂氏曰：“愚者自是而不求，自私者殉人欲而忘反，懦者甘為人下而不辭。故好學非知，然足以破愚；力行非仁，然足以忘私；知恥非勇，然足以起懦。”"
                },
                {
                    "paragraph": "知斯三者，則知所以脩身；知所以脩身，則知所以治人；知所以治人，則知所以治天下國家矣。”",
                    "zhushu": "斯三者，指三近而言。人者，對己之稱。天下國家，則盡乎人矣。言此以結上文脩身之意，起下文九經之端也。"
                },
                {
                    "paragraph": "凡為天下國家有九經，曰：脩身也，尊賢也，親親也，敬大臣也，體羣臣也，子庶民也，來百工也，柔遠人也，懷諸侯也。",
                    "zhushu": "經，常也。體，謂設以身處其地而察其心也。子，如父母之愛其子也。柔遠人，所謂無忘賓旅者也。此列九經之目也。呂氏曰：“天下國家之本在身，故脩身爲九經之本。然必親師取友，然後脩身之道進，故尊賢次之。道之所進，莫先其家，故親親次之。由家以及朝廷，故敬大臣、體羣臣次之。由朝廷以及其國，故子庶民、來百工次之。由其國以及天下，故柔遠人、懷諸侯次之。此九經之序也。”視群臣猶吾四體，視百姓猶吾子，此視臣視民之別也。"
                },
                {
                    "paragraph": "脩身則道立，尊賢則不惑，親親則諸父昆弟不怨，敬大臣則不眩，體羣臣則士之報禮重，子庶民則百姓勸，來百工則財用足，柔遠人則四方歸之，懷諸侯則天下畏之。",
                    "zhushu": "此言九經之效也。道立，謂道成於己而可爲民表，所謂皇建其有極是也。不惑，謂不疑於理。不眩，謂不迷於事。敬大臣則信任專，而小臣不得以間之，故臨事而不眩也。來百工則通功易事，農末相資，故財用足。柔遠人，則天下之旅皆悅而願出於其塗，故四方歸。懷諸侯，則德之所施者博，而威之所制者廣矣，故曰天下畏之。"
                },
                {
                    "paragraph": "齊明盛服，非禮不動，所以修身也；去讒遠色，賤貨而貴德，所以勸賢也；尊其位，重其祿，同其好惡，所以勸親親也；官盛任使，所以勸大臣也；忠信重祿，所以勸士也；時使薄斂，所以勸百姓也；日省月試，旣稟稱事，所以勸百工也；送往迎來，嘉善而矜不能，所以柔遠人也；繼絕世，舉廢國，治亂持危，朝聘以時，厚往而薄來，所以懷諸侯也。",
                    "zhushu": "齊，側皆反。去，上聲。遠、好、惡、斂，並去聲。旣，許氣反。稟，彼錦、力錦二反。稱，去聲。朝，音潮。○此言九經之事也。官盛任使，謂官屬衆盛，足任使令也，蓋大臣不當親細事，故所以優之者如此。忠信重祿，謂待之誠而養之厚，蓋以身體之，而知其所賴乎上者如此也。旣，讀曰餼。餼稟，稍食也。稱事，如周禮稾人職，曰：“考其弓弩，以上下其食”是也。往則爲之授節以送之，來則豐其委積以迎之。朝，謂諸侯見於天子。聘，謂諸侯使大夫來獻。王制“比年一小聘，三年一大聘，五年一朝”。厚往薄來，謂燕賜厚而納貢薄。"
                },
                {
                    "paragraph": "凡爲天下國家有九經，所以行之者一也。",
                    "zhushu": "一者，誠也。一有不誠，則是九者皆爲虛文矣，此九經之實也。"
                },
                {
                    "paragraph": "凡事豫則立，不豫則廢。言前定則不跲，事前定則不困，行前定則不疚，道前定則不窮。",
                    "zhushu": "跲，其劫反。行，去聲。○凡事，指達道達德九經之屬。豫，素定也。跲，躓也。疚，病也。此承上文，言凡事皆欲先立乎誠，如下文所推是也。"
                },
                {
                    "paragraph": "在下位不獲乎上，民不可得而治矣；獲乎上有道：不信乎朋友，不獲乎上矣；信乎朋友有道：不順乎親，不信乎朋友矣；順乎親有道：反諸身不誠，不順乎親矣；誠身有道：不明乎善，不誠乎身矣。",
                    "zhushu": "此又以在下位者，推言素定之意。反諸身不誠，謂反求諸身而所存所發，未能眞實而無妄也。不明乎善，謂未能察於人心天命之本然，而眞知至善之所在也。"
                },
                {
                    "paragraph": "誠者，天之道也；誠之者，人之道也。誠者不勉而中，不思而得，從容中道，聖人也。誠之者，擇善而固執之者也。",
                    "zhushu": "中，並去聲。從，七容反。○此承上文誠身而言。誠者，眞實無妄之謂，天理之本然也。誠之者，未能眞實無妄，而欲其眞實無妄之謂，人事之當然也。聖人之德，渾然天理，眞實無妄，不待思勉而從容中道，則亦天之道也。未至於聖，則不能無人欲之私，而其爲德不能皆實。故未能不思而得，則必擇善，然後可以明善；未能不勉而中，則必固執，然後可以誠身，此則所謂人之道也。不思而得，生知也。不勉而中，安行也。擇善，學知以下之事。固執，利行以下之事也。"
                },
                {
                    "paragraph": "博學之，審問之，愼思之，明辨之，篤行之。",
                    "zhushu": "此誠之之目也。學、問、思、辨，所以擇善而為知，學而知也。篤行，所以固執而爲仁，利而行也。程子曰：“五者廢其一，非學也。”"
                },
                {
                    "paragraph": "有弗學，學之弗能弗措也；有弗問，問之弗知弗措也；有弗思，思之弗得弗措也；有弗辨，辨之弗明弗措也；有弗行，行之弗篤弗措也；人一能之己百之，人十能之己千之。",
                    "zhushu": "君子之學，不爲則已，為則必要其成，故常百倍其功。此困而知，勉而行者也，勇之事也。"
                },
                {
                    "paragraph": "果能此道矣，雖愚必明，雖柔必强。",
                    "zhushu": "明者擇善之功，强者固執之效。呂氏曰：“君子所以學者，爲能變化氣質而已。德勝氣質，則愚者可進於明，柔者可進於强。不能勝之，則雖有志於學，亦愚不能明，柔不能立而已矣。蓋均善而無惡者，性也，人所同也；昏明强弱之稟不齊者，才也，人所異也。誠之者所以反其同而變其異也。夫以不美之質，求變而美，非百倍其功，不足以致之。今以鹵莽滅裂之學，或作或輟，以變其不美之質，及不能變，則曰天質不美，非學所能變。是果於自棄，其爲不仁甚矣！”",
                    "type": 2
                },
                {
                    "paragraph": "右第二十章。",
                    "zhushu": "此引孔子之言，以繼大舜、文、武、周公之緒，明其所傳之一致，舉而措之，亦猶是耳。蓋包費隱、兼小大，以終十二章之意。章內語誠始詳，而所謂誠者，實此篇之樞紐也。又按：孔子家語，亦載此章，而其文尤詳。“成功一也”之下，有“公曰：子之言美矣！至矣！寡人實固，不足以成之也”。故其下復以“子曰”起答辭。今無此問辭，而猶有“子曰”二字；蓋子思刪其繁文以附于篇，而所刪有不盡者，今當爲衍文也。“博學之”以下，家語無之，意彼有闕文，抑此或子思所補也歟？",
                    "type": 2
                },
                {
                    "paragraph": "自誠明，謂之性；自明誠，謂之教。誠則明矣，明則誠矣。",
                    "zhushu": "自，由也。德無不實而明無不照者，聖人之德。所性而有者也，天道也。先明乎善，而後能實其善者，賢人之學。由敎而入者也，人道也。誠則無不明矣，明則可以至於誠矣。",
                    "type": 2
                },
                {
                    "paragraph": "右第二十一章。子思承上章夫子天道、人道之意而立言也。自此以下十二章，皆子思之言，以反覆推明此章之意。",
                    "zhushu": "",
                    "type": 2
                },
                {
                    "paragraph": "唯天下至誠，爲能盡其性；能盡其性，則能盡人之性；能盡人之性，則能盡物之性；能盡物之性，則可以贊天地之化育；可以贊天地之化育，則可以與天地參矣。",
                    "zhushu": "天下至誠，謂聖人之德之實，天下莫能加也。盡其性者德無不實，故無人欲之私，而天命之在我者，察之由之，巨細精粗，無毫髮之不盡也。人物之性，亦我之性，但以所賦形氣不同而有異耳。能盡之者，謂知之無不明而處之無不當也。贊，猶助也。與天地參，謂與天地並立為三也。此自誠而明者之事也。",
                    "type": 2
                },
                {
                    "paragraph": "右第二十二章。",
                    "zhushu": "言天道也。",
                    "type": 2
                },
                {
                    "paragraph": "其次致曲，曲能有誠，誠則形，形則著，著則明，明則動，動則變，變則化，唯天下至誠爲能化。",
                    "zhushu": "其次，通大賢以下凡誠有未至者而言也。致，推致也。曲，一偏也。形者，積中而發外。著，則又加顯矣。明，則又有光輝發越之盛也。動者，誠能動物。變者，物從而變。化，則有不知其所以然者。蓋人之性無不同，而氣則有異，故惟聖人能舉其性之全體而盡之。其次則必自其善端發見之偏，而悉推致之，以各造其極也。曲無不致，則德無不實，而形、著、動、變之功自不能已。積而至於能化，則其至誠之妙，亦不異於聖人矣。",
                    "type": 2
                },
                {
                    "paragraph": "右第二十三章。",
                    "zhushu": "言人道也。",
                    "type": 2
                },
                {
                    "paragraph": "至誠之道，可以前知。國家將興，必有禎祥；國家將亡，必有妖孽；見乎蓍龜，動乎四體。禍福將至：善，必先知之；不善，必先知之。故至誠如神。",
                    "zhushu": "見，音現。○禎祥者，福之兆。妖孽者，禍之萌。蓍，所以筮。龜，所以卜。四體，謂動作威儀之閒，如執玉高卑，其容俯仰之類。凡此皆理之先見者也。然唯誠之至極，而無一毫私僞畱於心目之閒者，乃能有以察其幾焉。神，謂鬼神。",
                    "type": 2
                },
                {
                    "paragraph": "右第二十四章。",
                    "zhushu": "言天道也。",
                    "type": 2
                },
                {
                    "paragraph": "誠者自成也，而道自道也。",
                    "zhushu": "道也之道，音導。○言誠者物之所以自成，而道者人之所當自行也。誠以心言，本也；道以理言，用也。"
                },
                {
                    "paragraph": "誠者物之終始，不誠無物。是故君子誠之爲貴。",
                    "zhushu": "天下之物，皆實理之所爲，故必得是理，然後有是物。所得之理旣盡，則是物亦盡而無有矣。故人之心一有不實，則雖有所爲亦如無有，而君子必以誠爲貴也。蓋人之心能無不實，乃爲有以自成，而道之在我者亦無不行矣。"
                },
                {
                    "paragraph": "誠者非自成己而已也，所以成物也。成己，仁也；成物，知也。性之德也，合外内之道也，故時措之宐也。",
                    "zhushu": "知，去聲。○誠雖所以成己，然旣有以自成，則自然及物，而道亦行於彼矣。仁者體之存，知者用之發，是皆吾性之固有，而無內外之殊。旣得於己，則見於事者，以時措之，而皆得其宐也。",
                    "type": 2
                },
                {
                    "paragraph": "右第二十五章。",
                    "zhushu": "言人道也。",
                    "type": 2
                },
                {
                    "paragraph": "故至誠無息。",
                    "zhushu": "既無虛假，自無間斷。"
                },
                {
                    "paragraph": "不息則久，久則徵，",
                    "zhushu": "久，常於中也。徵，驗於外也。"
                },
                {
                    "paragraph": "徵則悠遠，悠遠則博厚，博厚則高明。",
                    "zhushu": "此皆以其驗於外者言之。鄭氏所謂“至誠之德，著於四方”者是也。存諸中者旣久，則驗於外者益悠遠而無窮矣。悠遠，故其積也廣博而深厚；博厚，故其發也高大而光明。"
                },
                {
                    "paragraph": "博厚，所以載物也；高明，所以覆物也；悠久，所以成物也。",
                    "zhushu": "悠久，卽悠遠，兼內外而言之也。本以悠遠致高厚，而高厚又悠久也。此言聖人與天地同用。"
                },
                {
                    "paragraph": "博厚配地，高明配天，悠久無疆。",
                    "zhushu": "此言聖人與天地同體。"
                },
                {
                    "paragraph": "如此者，不見而章，不動而變，無爲而成。",
                    "zhushu": "見，音現。○見，猶示也。不見而章，以配地而言也。不動而變，以配天而言也。無爲而成，以無疆而言也。"
                },
                {
                    "paragraph": "天地之道，可一言而盡也：其爲物不貳，則其生物不測。",
                    "zhushu": "此以下，復以天地明至誠無息之功用。天地之道，可一言而盡，不過曰誠而已。不貳，所以誠也。誠故不息，而生物之多，有莫知其所以然者。"
                },
                {
                    "paragraph": "天地之道：博也，厚也，高也，明也，悠也，久也。",
                    "zhushu": "言天地之道，誠一不貳，故能各極所盛，而有下文生物之功。"
                },
                {
                    "paragraph": "今夫天，斯昭昭之多，及其無窮也，日月星辰繫焉，萬物覆焉。今夫地，一撮土之多，及其廣厚，載華嶽而不重，振河海而不洩，萬物載焉。今夫山，一卷石之多，及其廣大，草木生之，禽獸居之，寶藏興焉。今夫水，一勺之多，及其不測，黿鼉、蛟龍、魚鼈生焉，貨財殖焉。",
                    "zhushu": "夫，音扶。華、藏，並去聲。卷，平聲。勺，市若反。○昭昭，猶耿耿，小明也。此指其一處而言之。及其無窮，猶十二章及其至也之意，蓋舉全體而言也。振，收也。卷，區也。此四條，皆以發明由其不貳不息以致盛大而能生物之意。然天、地、山、川，實非由積累而後大，讀者不以辭害意可也。"
                },
                {
                    "paragraph": "詩云：“維天之命，於穆不已！”蓋曰天之所以爲天也。“於乎不顯！文王之德之純！”蓋曰文王之所以爲文也，純亦不已。",
                    "zhushu": "於，音烏。乎，音呼。詩周頌維天之命篇。於，歎辭。穆，深遠也。不顯，猶言豈不顯也。純，純一不雜也。引此以明至誠無息之意。程子曰：“天道不已，文王純於天道，亦不已。純則無二無雜，不已則無閒斷先後。”",
                    "type": 2
                },
                {
                    "paragraph": "右第二十六章。",
                    "zhushu": "言天道也。",
                    "type": 2
                },
                {
                    "paragraph": "大哉聖人之道！",
                    "zhushu": "包下文兩節而言。"
                },
                {
                    "paragraph": "洋洋乎！發育萬物，峻極于天。",
                    "zhushu": "峻，高大也。此言道之極於至大而無外也。"
                },
                {
                    "paragraph": "優優大哉！禮儀三百，威儀三千。",
                    "zhushu": "優優，充足有餘之意。禮儀，經禮也。威儀，曲禮也。此言道之入於至小而無閒也。"
                },
                {
                    "paragraph": "待其人而後行。",
                    "zhushu": "總結上兩節。"
                },
                {
                    "paragraph": "故曰苟不至德，至道不凝焉。",
                    "zhushu": "至德，謂其人。至道，指上兩節而言也。凝，聚也，成也。"
                },
                {
                    "paragraph": "故君子尊德性而道問學，致廣大而盡精微，極高明而道中庸。溫故而知新，敦厚以崇禮。",
                    "zhushu": "尊者，恭敬奉持之意。德性者，吾所受於天之正理。道，由也。溫，猶燖溫之溫，謂故學之矣，復時習之也。敦，加厚也。尊德性，所以存心而極乎道體之大也。道問學，所以致知而盡乎道體之細也。二者修德凝道之大端也。不以一毫私意自蔽，不以一毫私欲自累，涵泳乎其所已知。敦篤乎其所已能，此皆存心之屬也。析理則不使有毫釐之差，處事則不使有過不及之謬，理義則日知其所未知，節文則日謹其所未謹，此皆致知之屬也。蓋非存心無以致知，而存心者又不可以不致知。故此五句，大小相資，首尾相應，聖賢所示入德之方，莫詳於此，學者宜盡心焉。"
                },
                {
                    "paragraph": "是故居上不驕，爲下不倍，國有道其言足以興，國無道其默足以容。詩曰：“旣明且哲，以保其身”，其此之謂與！",
                    "zhushu": "倍，與背同。與，平聲。○興，謂興起在位也。詩大雅烝民之篇。",
                    "type": 2
                },
                {
                    "paragraph": "右第二十七章。",
                    "zhushu": "言人道也。",
                    "type": 2
                },
                {
                    "paragraph": "子曰：“愚而好自用，賤而好自專，生乎今之世，反古之道。如此者，烖及其身者也。”",
                    "zhushu": "好，去聲。烖，古灾字。○以上孔子之言，子思引之。反，復也。"
                },
                {
                    "paragraph": "非天子，不議禮，不制度，不考文。",
                    "zhushu": "此以下，子思之言。禮，親疏貴賤相接之體也。度，品制。文，書名。"
                },
                {
                    "paragraph": "今天下車同軌，書同文，行同倫。",
                    "zhushu": "行，去聲。○今，子思自謂當時也。軌，轍迹之度。倫，次序之體。三者皆同，言天下一統也。"
                },
                {
                    "paragraph": "雖有其位，苟無其德，不敢作禮樂焉；雖有其德，苟無其位，亦不敢作禮樂焉。",
                    "zhushu": "鄭氏曰：“言作禮樂者，必聖人在天子之位。”"
                },
                {
                    "paragraph": "子曰：“吾說夏禮，杞不足徵也；吾學殷禮，有宋存焉；吾學周禮，今用之，吾從周。”",
                    "zhushu": "此又引孔子之言。杞，夏之後。徵，證也。宋，殷之後。三代之禮，孔子皆嘗學之而能言其意；但夏禮旣不可考證，殷禮雖存，又非當世之法，惟周禮乃時王之制，今日所用。孔子旣不得位，則從周而已。",
                    "type": 2
                },
                {
                    "paragraph": "右第二十八章。",
                    "zhushu": "承上章爲下不倍而言，亦人道也。",
                    "type": 2
                },
                {
                    "paragraph": "王天下有三重焉，其寡過矣乎！",
                    "zhushu": "王，去聲。○呂氏曰：“三重，謂議禮、制度、考文。惟天子得以行之，則國不異政，家不殊俗，而人得寡過矣。”"
                },
                {
                    "paragraph": "上焉者雖善無徵，無徵不信，不信民弗從；下焉者雖善不尊，不尊不信，不信民弗從。",
                    "zhushu": "上焉者，謂時王以前，如夏、商之禮雖善，而皆不可考。下焉者，謂聖人在下，如孔子雖善於禮，而不在尊位也。"
                },
                {
                    "paragraph": "故君子之道：本諸身，徵諸庶民，考諸三王而不繆，建諸天地而不悖，質諸鬼神而無疑，百世以俟聖人而不惑。",
                    "zhushu": "此君子，指王天下者而言。其道，卽議禮、制度、考文之事也。本諸身，有其德也。徵諸庶民，驗其所信從也。建，立也，立於此而參於彼也。天地者，道也。鬼神者，造化之迹也。百世以俟聖人而不惑，所謂聖人復起，不易吾言者也。"
                },
                {
                    "paragraph": "質諸鬼神而無疑，知天也；百世以俟聖人而不惑，知人也。",
                    "zhushu": "知天知人，知其理也。"
                },
                {
                    "paragraph": "是故君子動而世爲天下道，行而世爲天下法，言而世爲天下則。遠之則有望，近之則不厭。",
                    "zhushu": "動，兼言行而言。道，兼法則而言。法，法度也。則，凖則也。"
                },
                {
                    "paragraph": "詩曰：“在彼無惡，在此無射；庶幾夙夜，以永終譽！”君子未有不如此而蚤有譽於天下者也。",
                    "zhushu": "惡，去聲。射，音妬，詩作斁。○詩周頌振鷺之篇。射，厭也。所謂此者，指本諸身以下六事而言。",
                    "type": 2
                },
                {
                    "paragraph": "右第二十九章。",
                    "zhushu": "承上章居上不驕而言，亦人道也。",
                    "type": 2
                },
                {
                    "paragraph": "仲尼祖述堯舜，憲章文武；上律天時，下襲水土。",
                    "zhushu": "祖述者，遠宗其道。憲章者，近守其法。律天時者，法其自然之運。襲水土者，因其一定之理。皆兼內外該本末而言也。"
                },
                {
                    "paragraph": "辟如天地之無不持載，無不覆幬，辟如四時之錯行，如日月之代明。",
                    "zhushu": "辟，音譬。幬，徒報反。○錯，猶迭也。此言聖人之德。"
                },
                {
                    "paragraph": "萬物並育而不相害，道並行而不相悖，小德川流，大德敦化，此天地之所以爲大也。",
                    "zhushu": "悖，猶背也。天覆地載，萬物並育於其間而不相害；四時日月，錯行代明而不相悖。所以不害不悖者，小德之川流；所以並育並行者，大德之敦化。小德者，全體之分；大德者，萬殊之本。川流者，如川之流，脉絡分明而往不息也。敦化者，敦厚其化，根本盛大而出無窮也。此言天地之道，以見上文取辟之意也。",
                    "type": 2
                },
                {
                    "paragraph": "右第三十章。",
                    "zhushu": "言天道也。",
                    "type": 2
                },
                {
                    "paragraph": "唯天下至聖，爲能聰明睿知，足以有臨也；寛裕溫柔，足以有容也；發强剛毅，足以有執也；齊莊中正，足以有敬也；文理密察，足以有別也。",
                    "zhushu": "知，去聲。齊，側皆反。别，彼列反。○聰明睿知，生知之質。臨，謂居上而臨下也。其下四者，乃仁義禮知之德。文，文章也。理，條理也。密，詳細也。察，明辨也。"
                },
                {
                    "paragraph": "溥博淵泉，而時出之。",
                    "zhushu": "溥博，周遍而廣闊也。淵泉，靜深而有本也。出，發見也。言五者之德，充積於中，而以時發見於外也。"
                },
                {
                    "paragraph": "溥博如天，淵泉如淵。見而民莫不敬，言而民莫不信，行而民莫不說。",
                    "zhushu": "見，音現。說，音悅。○言其充積極其盛，而發見當其可也。"
                },
                {
                    "paragraph": "是以聲名洋溢乎中國，施及蠻貊；舟車所至，人力所通；天之所覆，地之所載，日月所照，霜露所隊；凡有血氣者，莫不尊親，故曰配天。",
                    "zhushu": "施，去聲。隊，音墜。○舟車所至以下，蓋極言之。配天，言其德之所及，廣大如天也。",
                    "type": 2
                },
                {
                    "paragraph": "右第三十一章。",
                    "zhushu": "承上章而言小德之川流，亦天道也。",
                    "type": 2
                },
                {
                    "paragraph": "唯天下至誠，爲能經綸天下之大經，立天下之大本，知天地之化育。夫焉有所倚？",
                    "zhushu": "夫，音扶。焉，於虔反。○經，綸，皆治絲之事。經者，理其緒而分之；綸者，比其類而合之也。經，常也。大經者，五品之人倫。大本者，所性之全體也。惟聖人之德極誠無妄，故於人倫各盡其當然之實，而皆可以為天下後世法，所謂經綸之也。其於所性之全體，無一毫人欲之僞以雜之，而天下之道千變萬化皆由此出，所謂立之也。其於天地之化育，則亦其極誠無妄者有默契焉，非但聞見之知而已。此皆至誠無妄，自然之功用，夫豈有所倚著於物而後能哉。"
                },
                {
                    "paragraph": "肫肫其仁！淵淵其淵！浩浩其天！",
                    "zhushu": "肫，之純反。○肫肫，懇至貌，以經綸而言也。淵淵，靜深貌，以立本而言也。浩浩，廣大貌，以知化而言也。其淵其天，則非特如之而已。"
                },
                {
                    "paragraph": "苟不固聰明聖知達天德者，其孰能知之？",
                    "zhushu": "聖知之知，去聲。○固，猶實也。鄭氏曰：“惟聖人能知聖人也。”",
                    "type": 2
                },
                {
                    "paragraph": "右第三十二章。",
                    "zhushu": "承上章而言大德之敦化，亦天道也。前章言至聖之德，此章言至誠之道。然至誠之道，非至聖不能知；至聖之德，非至誠不能爲，則亦非二物矣。此篇言聖人天道之極致，至此而無以加矣。",
                    "type": 2
                },
                {
                    "paragraph": "詩曰：“衣錦尚絅”，惡其文之著也。故君子之道，闇然而日章；小人之道，的然而日亡。君子之道：淡而不厭，𥳑而文，溫而理，知遠之近，知風之自，知微之顯，可與入德矣。",
                    "zhushu": "衣，去聲。絅，口迥反。惡，去聲。闇，於感反。○前章言聖人之德，極其盛矣。此復自下學立心之始言之，而下文又推之以至其極也。詩國風衛碩人、鄭之丰，皆作“衣錦褧衣”。褧、絅同。襌衣也。尚，加也。古之學者爲己，故其立心如此。尙絅故闇然，衣錦故有日章之實。淡、簡、溫，絅之襲於外也；不厭而文且理焉，錦之美在中也。小人反是，則暴於外而無實以繼之，是以的然而日亡也。遠之近，見於彼者由於此也。風之自，著乎外者本乎內也。微之顯，有諸內者形諸外也。有爲己之心，而又知此三者，則知所謹而可入德矣。故下文引詩言謹獨之事。"
                },
                {
                    "paragraph": "詩云：“潛雖伏矣，亦孔之昭！”故君子内省不疚，無惡於志。君子之所不可及者，其唯人之所不見乎。",
                    "zhushu": "惡，去聲。○詩小雅正月之篇。承上文言“莫見乎隱、莫顯乎微”也。疚，病也。無惡於志，猶言無愧於心，此君子謹獨之事也。"
                },
                {
                    "paragraph": "詩云：“相在爾室，尚不愧於屋漏。”故君子不動而敬，不言而信。",
                    "zhushu": "相，去聲。○詩大雅抑之篇。相，視也。屋漏，室西北隅也。承上文又言君子之戒謹恐懼，無時不然，不待言動而後敬信，則其為己之功益加密矣。故下文引詩幷言其效。"
                },
                {
                    "paragraph": "詩曰：“奏假無言，時靡有爭。”是故君子不賞而民勸，不怒而民威於鈇鉞。",
                    "zhushu": "假，格同。鈇，音夫。○詩商頌烈祖之篇。奏，進也。承上文而遂及其效，言進而感格於神明之際，極其誠敬，無有言說而人自化之也。威，畏也。鈇，莝斫刀也。鉞，斧也。"
                },
                {
                    "paragraph": "詩曰：“不顯惟德！百辟其刑之。”是故君子篤恭而天下平。",
                    "zhushu": "詩周頌烈文之篇。不顯，說見二十六章，此借引以為幽深玄遠之意。承上文言天子有不顯之德，而諸侯法之，則其德愈深而效愈遠矣。篤，厚也。篤恭，言不顯其敬也。篤恭而天下平，乃聖人至德淵微，自然之應，中庸之極功也"
                },
                {
                    "paragraph": "詩云：“予懷明德，不大聲以色。”子曰：“聲色之於以化民，末也。”詩曰：“德輶如毛”，毛猶有倫。“上天之載，無聲無臭”，至矣！",
                    "zhushu": "輶，由、酉二音。○詩大雅皇矣之篇。引之以明上文所謂不顯之德者，正以其不大聲與色也。又引孔子之言，以爲聲色乃化民之末務，今但言不大之而已，則猶有聲色者存，是未足以形容不顯之妙。不若烝民之詩所言“德輶如毛”，則庶乎可以形容矣，而又自以爲謂之毛，則猶有可比者，是亦未盡其妙。不若文王之詩所言“上天之載，無聲無臭”，然後乃爲不顯之至耳。蓋聲臭有氣無形，在物最爲微妙，而猶曰無之，故唯此可以形容不顯篤恭之妙。非此德之外，又别有是三等，然後爲至也。",
                    "type": 2
                },
                {
                    "paragraph": "右第三十三章。子思因前章極致之言，反求其本，復自下學爲己謹獨之事，推而言之，以馴致乎篤恭而天下平之盛。又贊其妙，至於無聲無臭而後已焉。蓋舉一篇之要而約言之，其反復丁寧示人之意，至深切矣，學者其可不盡心乎！",
                    "zhushu": ""
                }
            ]
        },
        {
            "name": "論語序說",
            "paragraphs": [
                {
                    "paragraph": "論語序說",
                    "zhushu": "",
                    "type": 1
                },
                {
                    "paragraph": "史記世家曰：“孔子名丘，字仲尼。其先宋人。父叔梁紇，母顏氏。以魯襄公二十二年，庚戌之歲，十一月庚子，生孔子於魯昌平鄕陬邑。爲兒嬉戲，常陳俎豆，設禮容。及長，爲委吏，料量平；",
                    "zhushu": "委吏，本作季氏史。索隱云：“一本作委吏，與孟子合。”今從之。"
                },
                {
                    "paragraph": "爲司職吏，畜蕃息。",
                    "zhushu": "職，見周禮牛人，讀爲樴，義與杙同，蓋繫養犧牲之所。此官卽孟子所謂乘田。"
                },
                {
                    "paragraph": "適周，問禮於老子，旣反，而弟子益進。昭公二十五年甲申，孔子年三十五，而昭公奔齊，魯亂。於是適齊，爲高昭子家臣，以通乎景公。",
                    "zhushu": "有聞韶、問政二事。"
                },
                {
                    "paragraph": "公欲封以尼谿之田，晏嬰不可，公惑之。",
                    "zhushu": "有季孟吾老之語。"
                },
                {
                    "paragraph": "孔子遂行，反乎魯。定公元年壬辰，孔子年四十三，而季氏强僭，其臣陽虎作亂專政。故孔子不仕，而退脩詩、書、禮、樂，弟子彌衆。九年庚子，孔子年五十一。公山不狃以費畔季氏，召，孔子欲往，而卒不行。",
                    "zhushu": "有答子路東周語。"
                },
                {
                    "paragraph": "定公以孔子爲中都宰，一年，四方則之，遂爲司空，又爲大司宼。十年辛丑，相定公會齊侯于夾谷，齊人歸魯侵地。十二年癸卯，使仲由爲季氏宰，墮三都，收其甲兵。孟氏不肯墮成，圍之不克。十四年乙巳，孔子年五十六，攝行相事，誅少正卯，與聞國政。三月，魯國大治。齊人歸女樂以沮之，季桓子受之。郊又不致膰俎於大夫，孔子行。",
                    "zhushu": "魯世家以此以上皆為十二年事。"
                },
                {
                    "paragraph": "適衞，主於子路妻兄顏濁鄒家。",
                    "zhushu": "孟子作顏讎由。"
                },
                {
                    "paragraph": "適陳，過匡，匡人以爲陽虎而拘之。",
                    "zhushu": "有顏淵後及文王既沒之語。"
                },
                {
                    "paragraph": "旣解，還衞，主蘧伯玉家，見南子。",
                    "zhushu": "有矢子路及未見好德之語。"
                },
                {
                    "paragraph": "去適宋，司馬桓魋欲殺之。",
                    "zhushu": "有天生德語及微服過宋事。"
                },
                {
                    "paragraph": "又去，適陳，主司城貞子家。居三歲而反于衛，靈公不能用。",
                    "zhushu": "有三年有成之語。"
                },
                {
                    "paragraph": "晉趙氏家臣佛肸以中牟畔，召孔子，孔子欲往，亦不果。",
                    "zhushu": "有答子路堅白語及荷蕢過門事。"
                },
                {
                    "paragraph": "將西見趙𥳑子，至河而反，又主蘧伯玉家。靈公問陳，不對而行，復如陳。",
                    "zhushu": "據論語則絕糧當在此時。"
                },
                {
                    "paragraph": "季桓子卒，遺言謂康子必召孔子，其臣止之，康子乃召冉求。",
                    "zhushu": "史記以論語歸與之歎爲在此時，又以孟子所記歎詞，爲主司城貞子時語，疑不然。蓋語孟所記，本皆此一時語，而所記有異同耳。"
                },
                {
                    "paragraph": "孔子如蔡及葉。",
                    "zhushu": "有葉公問答子路不對、沮溺耦耕、荷蓧丈人等事。史記云：“於是楚昭王使人聘孔子，孔子將往拜禮，而陳蔡大夫發徒圍之，故孔子絕糧於陳蔡之閒。”有慍見及吿子貢一貫之語。按是時陳蔡臣服於楚，若楚王來聘孔子，陳蔡大夫安敢圍之。且據論語，絶糧當在去衞如陳之時。"
                },
                {
                    "paragraph": "楚昭王將以書社地封孔子，令尹子西不可，乃止。",
                    "zhushu": "史記云“書社地七百里”，恐無此理，時則有接輿之歌。"
                },
                {
                    "paragraph": "又反乎衞，時靈公已卒，衞君輒欲得孔子爲政。",
                    "zhushu": "有魯衛兄弟及答子貢夷齊、子路正名之語。"
                },
                {
                    "paragraph": "而冉求爲季氏將，與齊戰有功，康子乃召孔子，而孔子歸魯，實哀公之十一年丁巳，而孔子年六十八矣。",
                    "zhushu": "有對哀公及康子語。"
                },
                {
                    "paragraph": "然魯終不能用孔子，孔子亦不求仕，乃敘書傳禮記。",
                    "zhushu": "有杞宋、損益、從周等語。"
                },
                {
                    "paragraph": "刪詩正樂，",
                    "zhushu": "有語太師及樂正之語。"
                },
                {
                    "paragraph": "序易彖、繫、象、說卦、文言。",
                    "zhushu": "有假我數年之語。"
                },
                {
                    "paragraph": "弟子蓋三千焉，身通六藝者七十二人。",
                    "zhushu": "弟子顏回最賢，蚤死，後唯曾參得傳孔子之道。"
                },
                {
                    "paragraph": "十四年庚申，魯西狩獲麟，",
                    "zhushu": "有莫我知之歎。"
                },
                {
                    "paragraph": "孔子作春秋。",
                    "zhushu": "有知我罪我等語，論語請討陳恆事，亦在是年。"
                },
                {
                    "paragraph": "明年辛酉，子路死於衛。十六年壬戌、四月己丑，孔子卒，年七十三，葬魯城北泗上。弟子皆服心喪三年而去，惟子貢廬於冢上，凡六年，孔子生鯉，字伯魚，先卒。伯魚生伋，字子思，作中庸。”",
                    "zhushu": "子思學於曾子，而孟子受業子思之門人。",
                    "type": 2
                },
                {
                    "paragraph": "何氏曰：“魯論語二十篇。齊論語别有問王、知道，凡二十二篇，其二十篇中章句，頗多於魯論。古論出孔氏壁中，分堯曰下章子張問以爲一篇，有兩子張，凡二十一篇，篇次不與齊魯論同。”",
                    "zhushu": "",
                    "type": 2
                },
                {
                    "paragraph": "程子曰：“論語之書，成於有子曾子之門人，故其書獨二子以子稱。”",
                    "zhushu": "",
                    "type": 2
                },
                {
                    "paragraph": "程子曰：“讀論語：有讀了全然無事者；有讀了後其中得一兩句喜者；有讀了後知好之者；有讀了後直有不知手之舞之足之蹈之者。”",
                    "zhushu": "",
                    "type": 2
                },
                {
                    "paragraph": "程子曰：“今人不會讀書。如讀論語，未讀時是此等人，讀了後又只是此等人，便是不曾讀。”",
                    "zhushu": "",
                    "type": 2
                },
                {
                    "paragraph": "程子曰：“頤自十七八讀論語，當時已曉文義。讀之愈久，但覺意味深長。”",
                    "zhushu": ""
                }
            ]
        },
        {
            "name": "學而第一",
            "paragraphs": [
                {
                    "paragraph": "學而第一",
                    "zhushu": "此爲書之首篇，故所記多務本之意，乃入道之門、積德之基、學者之先務也。凡十六章。",
                    "type": 1
                },
                {
                    "paragraph": "子曰：“學而時習之，不亦說乎？",
                    "zhushu": "說、悅同。○學之爲言效也。人性皆善，而覺有先後，後覺者必效先覺之所爲，乃可以明善而復其初也。習，鳥數飛也。學之不已，如鳥數飛也。說，喜意也。旣學而又時時習之，則所學者熟，而中心喜說，其進自不能已矣。程子曰：“習，重習也。時復思繹，浹洽於中，則說也。”又曰：“學者，將以行之也。時習之，則所學者在我，故說。”謝氏曰：“時習者，無時而不習。坐如尸，坐時習也；立如齊，立時習也。”"
                },
                {
                    "paragraph": "有朋自遠方來，不亦樂乎？",
                    "zhushu": "樂，音洛。○朋，同類也。自逺方來，則近者可知。程子曰：“以善及人，而信從者衆，故可樂。”又曰：“說在心，樂主發散在外。”"
                },
                {
                    "paragraph": "人不知而不慍，不亦君子乎？”",
                    "zhushu": "慍，紆問反。○慍，含怒意。君子，成德之名。尹氏曰：“學在己，知不知在人，何慍之有。”程子曰：“雖樂於及人，不見是而無悶，乃所謂君子。”愚謂及人而樂者順而易，不知而不慍者逆而難，故惟成德者能之。然德之所以成，亦曰學之正、習之熟、說之深，而不已焉耳。○程子曰：“樂由說而後得，非樂不足以語君子。”"
                },
                {
                    "paragraph": "○有子曰：“其爲人也孝弟，而好犯上者，鮮矣；不好犯上，而好作亂者，未之有也。",
                    "zhushu": "弟、好，皆去聲。鮮，上聲，下同。○有子，孔子弟子，名若。善事父母爲孝，善事兄長爲弟。犯上，謂干犯在上之人。鮮，少也。作亂，則爲悖逆爭鬭之事矣。此言人能孝弟，則其心和順，少好犯上，必不好作亂也。"
                },
                {
                    "paragraph": "君子務本，本立而道生。孝弟也者，其爲仁之本與！”",
                    "zhushu": "與，平聲。○務，專力也。本，猶根也。仁者，愛之理，心之德也。爲仁，猶曰行仁。與者，疑辭，謙退不敢質言也。言君子凡事專用力於根本，根本旣立，則其道自生。若上文所謂孝弟，乃是爲仁之本，學者務此，則仁道自此而生也。○程子曰：“孝弟，順德也，故不好犯上，豈復有逆理亂常之事。德有本，本立則其道充大。孝弟行於家，而後仁愛及於物，所謂親親而仁民也。故爲仁以孝弟爲本。論性，則以仁爲孝弟之本。”或問：“孝弟爲仁之本，此是由孝弟可以至仁否？”曰：“非也。謂行仁自孝弟始，孝弟是仁之一事。謂之行仁之本則可，謂是仁之本則不可。蓋仁是性也，孝弟是用也，性中只有箇仁、義、禮、智四者而已，曷嘗有孝弟來。然仁主於愛，愛莫大於愛親，故曰孝弟也者，其爲仁之本與！”"
                },
                {
                    "paragraph": "○子曰：“巧言令色，鮮矣仁！”",
                    "zhushu": "巧，好。令，善也。好其言，善其色，致飾於外，務以悅人，則人欲肆而本心之德亡矣。聖人辭不迫切，專言鮮，則絕無可知，學者所當深戒也。○程子曰：“知巧言令色之非仁，則知仁矣。”"
                },
                {
                    "paragraph": "○曾子曰：“吾日三省吾身：為人謀而不忠乎？與朋友交而不信乎？傳不習乎？”",
                    "zhushu": "省，悉井反。為，去聲。傳，平聲。○曾子，孔子弟子，名參，字子輿。盡己之謂忠。以實之謂信。傳，謂受之於師。習，謂熟之於己。曾子以此三者日省其身，有則改之，無則加勉，其自治誠切如此，可謂得為學之本矣。而三者之序，則又以忠信為傳習之本也。○尹氏曰：“曾子守約，故動必求諸身。”謝氏曰：“諸子之學，皆出於聖人，其後愈遠而愈失其真。獨曾子之學，專用心於內，故傳之無弊，觀於子思孟子可見矣。惜乎！其嘉言善行，不盡傳於世也。其幸存而未泯者，學者其可不盡心乎！”"
                },
                {
                    "paragraph": "○子曰：“道千乘之國：敬事而信，節用而愛人，使民以時。”",
                    "zhushu": "道、乘，皆去聲。○道，治也。馬氏云：“八百家出車一乘。”千乘，諸侯之國，其地可出兵車千乘者也。敬者，主一無適之謂。敬事而信者，敬其事而信於民也。時，謂農隙之時。言治國之要，在此五者，亦務本之意也。○程子曰：“此言至淺，然當時諸侯果能此，亦足以治其國矣。聖人言雖至近，上下皆通。此三言者，若推其極，堯舜之治亦不過此。若常人之言近，則淺近而已矣。”楊氏曰：“上不敬則下慢，不信則下疑，下慢而疑，事不立矣。敬事而信，以身先之也。易曰：‘節以制度，不傷財，不害民。’蓋侈用則傷財，傷財必至於害民，故愛民必先於節用。然使之不以其時，則力本者不獲自盡，雖有愛人之心，而人不被其澤矣。然此特論其所存而已，未及爲政也。苟無是心，則雖有政，不行焉。”胡氏曰：“凡此數者，又皆以敬爲主。”愚謂五者反復相因，各有次第，讀者宜細推之。"
                },
                {
                    "paragraph": "○子曰：“弟子入則孝，出則弟，謹而信，汎愛衆，而親仁。行有餘力，則以學文。”",
                    "zhushu": "弟子之弟，上聲。則弟之弟，去聲。○謹者，行之有常也。信者，言之有實也。汎，廣也。衆，謂衆人。親，近也。仁，謂仁者。餘力，猶言暇日。以，用也。文，謂詩書六藝之文。○程子曰：“爲弟子之職，力有餘則學文，不脩其職而先文，非爲己之學也。”尹氏曰：“德行，本也。文藝，末也。窮其本末，知所先後，可以入德矣。”洪氏曰：“未有餘力而學文，則文滅其質；有餘力而不學文，則質勝而野。”愚謂力行而不學文，則無以考聖賢之成法，識事理之當然，而所行或出於私意，非但失之於野而已。"
                },
                {
                    "paragraph": "○子夏曰：“賢賢易色，事父母能竭其力，事君能致其身，與朋友交言而有信。雖曰未學，吾必謂之學矣。”",
                    "zhushu": "子夏，孔子弟子，姓卜，名商。賢人之賢，而易其好色之心，好善有誠也。致，猶委也。委致其身，謂不有其身也。四者皆人倫之大者，而行之必盡其誠，學求如是而已。故子夏言有能如是之人，苟非生質之美，必其務學之至。雖或以爲未嘗爲學，我必謂之已學也。○游氏曰：“三代之學，皆所以明人倫也。能是四者，則於人倫厚矣。學之爲道，何以加此。子夏以文學名，而其言如此，則古人之所謂學者可知矣。故學而一篇，大抵皆在於務本。”吳氏曰：“子夏之言，其意善矣。然詞氣之閒，抑揚太過，其流之弊，將或至於廢學。必若上章夫子之言，然後爲無弊也。”"
                },
                {
                    "paragraph": "○子曰：“君子不重則不威，學則不固。",
                    "zhushu": "重，厚重。威，威嚴。固，堅固也。輕乎外者，必不能堅乎內，故不厚重則無威嚴，而所學亦不堅固也。"
                },
                {
                    "paragraph": "主忠信。",
                    "zhushu": "人不忠信，則事皆無實，爲惡則易，爲善則難，故學者必以是爲主焉。程子曰：“人道惟在忠信，不誠則無物，且出入無時，莫知其鄕者，人心也。若無忠信，豈復有物乎？”"
                },
                {
                    "paragraph": "無友不如己者。",
                    "zhushu": "無、毋通，禁止辭也。友所以輔仁，不如己，則無益而有損。"
                },
                {
                    "paragraph": "過則勿憚攺。”",
                    "zhushu": "勿，亦禁止之辭。憚，畏難也。自治不勇，則惡日長，故有過則當速攺，不可畏難而苟安也。程子曰：“學問之道無他也，知其不善，則速改以從善而已。”○程子曰：“君子自修之道當如是也。”游氏曰：“君子之道，以威重爲質，而學以成之。學之道，必以忠信爲主，而以勝己者輔之。然或吝於攺過，則終無以入德，而賢者亦未必樂告以善道，故以過勿憚改終焉。”"
                },
                {
                    "paragraph": "○曾子曰：“愼終追遠，民德歸厚矣。”",
                    "zhushu": "愼終者，喪盡其禮。追遠者，祭盡其誠。民德歸厚，謂下民化之，其德亦歸於厚。蓋終者，人之所易忽也，而能謹之；遠者，人之所易忘也，而能追之；厚之道也。故以此自爲，則己之德厚，下民化之，則其德亦歸於厚也。"
                },
                {
                    "paragraph": "○子禽問於子貢曰：“夫子至於是邦也，必聞其政，求之與？抑與之與？”",
                    "zhushu": "之與之與，平聲，下同。○子禽，姓陳，名亢。子貢，姓端木，名賜。皆孔子弟子。或曰：“亢，子貢弟子。”未知孰是。抑，反語辭。"
                },
                {
                    "paragraph": "子貢曰：“夫子溫、良、恭、儉、讓以得之。夫子之求之也，其諸異乎人之求之與？”",
                    "zhushu": "溫，和厚也。良，易直也。恭，莊敬也。儉，節制也。讓，謙遜也。五者，夫子之盛德光輝接於人者也。其諸，語辭也。人，他人也。言夫子未嘗求之，但其德容如是，故時君敬信，自以其政就而問之耳，非若他人必求之而後得也。聖人過化存神之妙，未易窺測，然卽此而觀，則其德盛禮恭而不願乎外，亦可見矣。學者所當潛心而勉學也。謝氏曰：“學者觀於聖人威儀之間，亦可以進德矣。若子貢亦可謂善觀聖人矣，亦可謂善言德行矣。今去聖人千五百年，以此五者想見其形容，尚能使人興起，而況於親炙之者乎？”張敬夫曰：“夫子至是邦必聞其政，而未有能委國而授之以政者。蓋見聖人之儀刑而樂告之者，秉彝好德之良心也，而私欲害之，是以終不能用耳。”"
                },
                {
                    "paragraph": "○子曰：“父在，觀其志；父没，觀其行；三年無改於父之道，可謂孝矣。”",
                    "zhushu": "行，去聲。○父在，子不得自專，而志則可知。父沒，然後其行可見。故觀此足以知其人之善惡，然又必能三年無攺於父之道，乃見其孝，不然，則所行雖善，亦不得爲孝矣。○尹氏曰：“如其道，雖終身無改可也。如其非道，何待三年。然則三年無改者，孝子之心有所不忍故也。”游氏曰：“三年無改，亦謂在所當改而可以未改者耳。”"
                },
                {
                    "paragraph": "○有子曰：“禮之用，和爲貴。先王之道斯爲美，小大由之。",
                    "zhushu": "禮者，天理之節文，人事之儀則也。和者，從容不迫之意。蓋禮之爲體雖嚴，而皆出於自然之理，故其爲用，必從容而不迫，乃爲可貴。先王之道，此其所以爲美，而小事大事無不由之也。"
                },
                {
                    "paragraph": "有所不行，知和而和，不以禮節之，亦不可行也。”",
                    "zhushu": "承上文而言，如此而復有所不行者，以其徒知和之為貴而一於和，不復以禮節之，則亦非復禮之本然矣，所以流蕩忘返，而亦不可行也。○程子曰：“禮勝則離，故禮之用和爲貴。先王之道以斯爲美，而小大由之。樂勝則流，故有所不行者，知和而和，不以禮節之，亦不可行。”范氏曰：“凡禮之體主於敬，而其用則以和爲貴。敬者，禮之所以立也；和者，樂之所由生也。若有子可謂達禮樂之本矣。”愚謂：嚴而泰，和而節，此理之自然，禮之全體也。毫釐有差，則失其中正，而各倚於一偏，其不可行均矣。"
                },
                {
                    "paragraph": "○有子曰：“信近於義，言可復也；恭近於禮，遠恥辱也；因不失其親，亦可宗也。”",
                    "zhushu": "近、遠，皆去聲。○信，約信也。義者，事之宐也。復，踐言也。恭，致敬也。禮，節文也。因，猶依也。宗，猶主也。言約信而合其宐，則言必可踐矣。致恭而中其節，則能遠恥辱矣。所依者不失其可親之人，則亦可以宗而主之矣。此言人之言行交際，皆當謹之於始而慮其所終，不然，則因仍苟且之閒，將有不勝其自失之悔者矣。"
                },
                {
                    "paragraph": "○子曰：“君子食無求飽，居無求安，敏於事而愼於言，就有道而正焉，可謂好學也已。”",
                    "zhushu": "好，去聲。○不求安飽者，志有在而不暇及也。敏於事者，勉其所不足。慎於言者，不敢盡其所有餘也。然猶不敢自是，而必就有道之人，以正其是非，則可謂好學矣。凡言道者，皆謂事物當然之理，人之所共由者也。○尹氏曰：“君子之學，能是四者，可謂篤志力行者矣。然不取正於有道，未免有差，如楊墨學仁義而差者也，其流至於無父無君，謂之好學可乎？”"
                },
                {
                    "paragraph": "○子貢曰：“貧而無諂，富而無驕，何如？”子曰：“可也。未若貧而樂，富而好禮者也。”",
                    "zhushu": "樂，音洛。好，去聲。○諂，卑屈也。驕，矜肆也。常人溺於貧富之中，而不知所以自守，故必有二者之病。無諂無驕，則知自守矣，而未能超乎貧富之外也。凡曰可者，僅可而有所未盡之辭也。樂則心廣體胖而忘其貧，好禮則安處善，樂循理，亦不自知其富矣。子貢貨殖，蓋先貧後富，而嘗用力於自守者，故以此爲問。而夫子答之如此，蓋許其所已能，而勉其所未至也。"
                },
                {
                    "paragraph": "子貢曰：“詩云：‘如切如磋，如琢如磨。’其斯之謂與？”",
                    "zhushu": "磋，七多反。與，平聲。○詩衛風淇澳之篇，言治骨角者，既切之而復磋之；治玉石者，既琢之而復磨之；治之已精，而益求其精也。子貢自以無諂無驕為至矣，聞夫子之言，又知義理之無窮，雖有得焉，而未可遽自足也，故引是詩以明之。"
                },
                {
                    "paragraph": "子曰：“賜也，始可與言詩已矣！告諸往而知來者。”",
                    "zhushu": "往者，其所已言者。來者，其所未言者。○愚按：此章問答，其淺深高下，固不待辨說而明矣。然不切則磋無所施，不琢則磨無所措。故學者雖不可安於小成，而不求造道之極致；亦不可騖於虛遠，而不察切己之實病也。"
                },
                {
                    "paragraph": "○子曰：“不患人之不己知，患不知人也。”",
                    "zhushu": "尹氏曰：“君子求在我者，故不患人之不己知。不知人，則是非邪正或不能辨，故以爲患也。”"
                }
            ]
        },
        {
            "name": "爲政第二",
            "paragraphs": [
                {
                    "paragraph": "爲政第二",
                    "zhushu": "凡二十四章。",
                    "type": 1
                },
                {
                    "paragraph": "子曰：“爲政以德，譬如北辰，居其所而衆星共之。”",
                    "zhushu": "共，音拱，亦作拱。○政之爲言正也，所以正人之不正也。德之為言得也，得於心而不失也。北辰，北極，天之樞也。居其所，不動也。共，向也，言衆星四面旋繞而歸向之也。爲政以德，則無爲而天下歸之，其象如此。○程子曰：“爲政以德，然後無爲。”范氏曰：“爲政以德，則不動而化、不言而信、無爲而成。所守者至𥳑而能御煩，所處者至靜而能制動，所務者至寡而能服眾。”"
                },
                {
                    "paragraph": "○子曰：“詩三百，一言以蔽之，曰‘思無邪’。”",
                    "zhushu": "詩三百十一篇，言三百者，舉大數也。蔽，猶蓋也。“思無邪”，魯頌駉篇之辭。凡詩之言，善者可以感發人之善心，惡者可以懲創人之逸志，其用歸於使人得其情性之正而已。然其言微婉，且或各因一事而發，求其直指全體，則未有若此之明且盡者。故夫子言詩三百篇，而惟此一言足以盡蓋其義，其示人之意亦深切矣。○程子曰：“‘思無邪’者，誠也。”范氏曰：“學者必務知要，知要則能守約，守約則足以盡博矣。經禮三百，曲禮三千，亦可以一言以蔽之，曰‘毋不敬’。”"
                },
                {
                    "paragraph": "○子曰：“道之以政，齊之以刑，民免而無恥；",
                    "zhushu": "道，音導，下同。○道，猶引導，謂先之也。政，謂法制禁令也。齊，所以一之也。道之而不從者，有刑以一之也。免而無恥，謂苟免刑罰。而無所羞愧，蓋雖不敢爲惡，而爲惡之心未嘗忘也。"
                },
                {
                    "paragraph": "道之以德，齊之以禮，有恥且格。”",
                    "zhushu": "禮，謂制度品節也。格，至也。言躬行以率之，則民固有所觀感而興起矣，而其淺深厚薄之不一者，又有禮以一之，則民恥於不善，而又有以至於善也。一說，格，正也。書曰：“格其非心。”○愚謂政者，爲治之具。刑者，輔治之法。德禮則所以出治之本，而德又禮之本也。此其相爲終始，雖不可以偏廢，然政刑能使民遠罪而已，德禮之效，則有以使民日遷善而不自知。故治民者不可徒恃其末，又當深探其本也。"
                },
                {
                    "paragraph": "○子曰：“吾十有五而志于學，",
                    "zhushu": "古者十五而入大學。心之所之謂之志。此所謂學，卽大學之道也。志乎此，則念念在此而爲之不厭矣。"
                },
                {
                    "paragraph": "三十而立，",
                    "zhushu": "有以自立，則守之固而無所事志矣。"
                },
                {
                    "paragraph": "四十而不惑，",
                    "zhushu": "於事物之所當然，皆無所疑，則知之明而無所事守矣。"
                },
                {
                    "paragraph": "五十而知天命，",
                    "zhushu": "天命，卽天道之流行而賦於物者，乃事物所以當然之故也。知此則知極其精，而不惑又不足言矣。"
                },
                {
                    "paragraph": "六十而耳順，",
                    "zhushu": "聲入心通，無所違逆，知之之至，不思而得也。"
                },
                {
                    "paragraph": "七十而從心所欲，不踰矩。”",
                    "zhushu": "從，如字。○從，隨也。矩，法度之器，所以為方者也。隨其心之所欲，而自不過於法度，安而行之，不勉而中也。○程子曰：“孔子生而知之也，言亦由學而至，所以勉進後人也。立，能自立於斯道也。不惑，則無所疑矣。知天命，窮理盡性也。耳順，所聞皆通也。從心所欲，不踰矩，則不勉而中矣。”又曰：“孔子自言其進德之序如此者，聖人未必然，但爲學者立法，使之盈科而後進，成章而後達耳。”胡氏曰：“聖人之教亦多術，然其要使人不失其本心而已。欲得此心者，惟志乎聖人所示之學，循其序而進焉。至於一疵不存、萬理明盡之後，則其日用之間，本心瑩然，隨所意欲，莫非至理。蓋心即體，欲即用，體即道，用即義，聲為律而身為度矣。”又曰：“聖人言此，一以示學者當優游涵泳，不可躐等而進；二以示學者當日就月將，不可半塗而廢也。”愚謂：聖人生知安行，固無積累之漸，然其心未嘗自謂已至此也。是其日用之間，必有獨覺其進而人不及知者。故因其近似以自名，欲學者以是爲則而自勉，非心實自聖而姑爲是退託也。後凡言謙辭之屬，意皆放此。"
                },
                {
                    "paragraph": "○孟懿子問孝。子曰：“無違。”",
                    "zhushu": "孟懿子，魯大夫仲孫氏，名何忌。無違，謂不背於理。"
                },
                {
                    "paragraph": "樊遲御，子吿之曰：“孟孫問孝於我，我對曰‘無違’。”",
                    "zhushu": "樊遲，孔子弟子，名須。御，爲孔子御車也。孟孫，卽仲孫也。夫子以懿子未達而不能問，恐其失指，而以從親之令爲孝，故語樊遲以發之。"
                },
                {
                    "paragraph": "樊遲曰：“何謂也？”子曰：“生，事之以禮；死，葬之以禮，祭之以禮。”",
                    "zhushu": "生事葬祭，事親之始終具矣。禮，卽理之節文也。人之事親，自始至終，一於禮而不苟，其尊親也至矣。是時三家僭禮，故夫子以是警之，然語意渾然，又若不專爲三家發者，所以爲聖人之言也。○胡氏曰：“人之欲孝其親，心雖無窮，而分則有限。得爲而不爲，與不得爲而爲之，均於不孝。所謂以禮者，爲其所得爲者而已矣。”"
                },
                {
                    "paragraph": "○孟武伯問孝。子曰：“父母唯其疾之憂。”",
                    "zhushu": "武伯，懿子之子，名彘。言父母愛子之心，無所不至，惟恐其有疾病，常以爲憂也。人子體此，而以父母之心爲心，則凡所以守其身者，自不容於不謹矣，豈不可以爲孝乎？舊說，人子能使父母不以其陷於不義爲憂，而獨以其疾爲憂，乃可謂孝。亦通。"
                },
                {
                    "paragraph": "○子游問孝。子曰：“今之孝者，是謂能養。至於犬馬，皆能有養；不敬，何以別乎？”",
                    "zhushu": "養，去聲。別，彼列反。○子游，孔子弟子，姓言，名偃。養，謂飲食供奉也。犬馬待人而食，亦若養然。言人畜犬馬，皆能有以養之，若能養其親而敬不至，則與養犬馬者何異。甚言不敬之罪，所以深警之也。○胡氏曰：“世俗事親，能養足矣。狎恩恃愛，而不知其漸流於不敬，則非小失也。子游聖門高弟，未必至此，聖人直恐其愛踰於敬，故以是深警發之也。"
                },
                {
                    "paragraph": "○子夏問孝。子曰：“色難。有事弟子服其勞，有酒食先生饌，曾是以爲孝乎？”",
                    "zhushu": "食，音嗣。○色難，謂事親之際，惟色爲難也。食，飯也。先生，父兄也。饌，飮食之也。曾，猶嘗也。蓋孝子之有深愛者，必有和氣；有和氣者，必有愉色；有愉色者，必有婉容；故事親之際，惟色爲難耳，服勞奉養未足爲孝也。舊說，承順父母之色爲難，亦通。○程子曰：“吿懿子，吿衆人者也。吿武伯者，以其人多可憂之事。子游能養而或失於敬，子夏能直義而或少溫潤之色。各因其材之高下，與其所失而告之，故不同也。”"
                },
                {
                    "paragraph": "○子曰：“吾與回言終日，不違如愚。退而省其私，亦足以發。回也不愚。”",
                    "zhushu": "回，孔子弟子，姓顏，字子淵。不違者，意不相背，有聽受而無問難也。私，謂燕居獨處，非進見請問之時。發，謂發明所言之理。愚聞之師曰：“顏子深潛純粹，其於聖人體段已具。其聞夫子之言，默識心融，觸處洞然，自有條理。故終日言，但見其不違如愚人而已。及退省其私，則見其日用動靜語默之間，皆足以發明夫子之道，坦然由之而無疑，然後知其不愚也。”"
                },
                {
                    "paragraph": "○子曰：“視其所以，",
                    "zhushu": "以，爲也。爲善者爲君子，爲惡者爲小人。"
                },
                {
                    "paragraph": "觀其所由，",
                    "zhushu": "觀，比視為詳矣。由，從也。事雖為善，而意之所從來者有未善焉，則亦不得為君子矣。或曰：“由，行也。謂所以行其所為者也。”"
                },
                {
                    "paragraph": "察其所安。",
                    "zhushu": "察，則又加詳矣。安，所樂也。所由雖善，而心之所樂者不在於是，則亦僞耳，豈能久而不變哉？"
                },
                {
                    "paragraph": "人焉廋哉？人焉廋哉？”",
                    "zhushu": "焉，於虔反。廋，所畱反。○焉，何也。廋，匿也。重言以深明之。○程子曰：“在己者能知言窮理，則能以此察人如聖人也。”"
                },
                {
                    "paragraph": "○子曰：“溫故而知新，可以爲師矣。”",
                    "zhushu": "溫，尋繹也。故者，舊所聞。新者，今所得。言學能時習舊聞，而每有新得，則所學在我，而其應不窮，故可以為人師。若夫記問之學，則無得於心，而所知有限，故學記譏其“不足以爲人師”，正與此意互相發也。"
                },
                {
                    "paragraph": "○子曰：“君子不器。”",
                    "zhushu": "器者，各適其用而不能相通。成德之士，體無不具，故用無不周，非特為一才一藝而已。"
                },
                {
                    "paragraph": "○子貢問君子。子曰：“先行其言而後從之。”",
                    "zhushu": "周氏曰：“先行其言者，行之於未言之前；而後從之者，言之於旣行之後。”○范氏曰：“子貢之患，非言之艱而行之艱，故告之以此。”"
                },
                {
                    "paragraph": "○子曰：“君子周而不比，小人比而不周。”",
                    "zhushu": "周，普遍也。比，偏黨也。皆與人親厚之意，但周公而比私耳。○君子小人所爲不同，如隂陽晝夜，每每相反。然究其所以分，則在公私之際，毫釐之差耳。故聖人於周比、和同、驕泰之屬，常對舉而互言之，欲學者察乎兩閒，而審其取舍之幾也。"
                },
                {
                    "paragraph": "○子曰：“學而不思則罔，思而不學則殆。”",
                    "zhushu": "不求諸心，故昏而無得。不習其事，故危而不安。○程子曰：“博學、審問、愼思、明辨、篤行五者，廢其一，非學也。”"
                },
                {
                    "paragraph": "○子曰：“攻乎異端，斯害也已！”",
                    "zhushu": "范氏曰：“攻，專治也，故治木石金玉之工曰攻。異端，非聖人之道，而別爲一端，如楊墨是也。其率天下至於無父無君，專治而欲精之，爲害甚矣！”○程子曰：“佛氏之言，比之楊墨，尤爲近理，所以其害爲尤甚。學者當如淫聲美色以遠之，不爾，則駸駸然入於其中矣。”"
                },
                {
                    "paragraph": "○子曰：“由！誨女知之乎？知之爲知之，不知爲不知，是知也。”",
                    "zhushu": "女，音汝。○由，孔子弟子，姓仲，字子路。子路好勇，蓋有强其所不知以爲知者，故夫子告之曰：我敎女以知之之道乎！但所知者則以爲知，所不知者則以爲不知。如此則雖或不能盡知，而無自欺之蔽，亦不害其爲知矣。況由此而求之，又有可知之理乎？"
                },
                {
                    "paragraph": "○子張學干祿。",
                    "zhushu": "子張，孔子弟子，姓顓孫，名師。干，求也。祿，仕者之奉也。"
                },
                {
                    "paragraph": "子曰：“多聞闕疑，愼言其餘，則寡尤；多見闕殆，愼行其餘，則寡悔。言寡尤，行寡悔，祿在其中矣。”",
                    "zhushu": "行寡之行，去聲。○呂氏曰：“疑者所未信，殆者所未安。”程子曰：“尤，罪自外至者也。悔，理自内出者也。”愚謂：多聞見者學之博，闕疑殆者擇之精，愼言行者守之約。凡言在其中者，皆不求而自至之辭。言此以救子張之失而進之也。○程子曰：“脩天爵則人爵至，君子言行能謹，得祿之道也。子張學干祿，故告之以此，使定其心而不為利祿動，若顏閔則無此問矣。或疑如此亦有不得祿者，孔子蓋曰耕也餒在其中，惟理可爲者爲之而已矣。”"
                },
                {
                    "paragraph": "○哀公問曰：“何爲則民服？”孔子對曰：“舉直錯諸枉，則民服；舉枉錯諸直，則民不服。”",
                    "zhushu": "哀公，魯君，名蔣。凡君問，皆稱孔子對曰者，尊君也。錯，捨置也。諸，衆也。程子曰：“舉錯得義，則人心服。”○謝氏曰：“好直而惡枉，天下之至情也。順之則服，逆之則去，必然之理也。然或無道以照之，則以直爲枉，以枉爲直者多矣，是以君子大居敬而貴窮理也。”"
                },
                {
                    "paragraph": "○季康子問：“使民敬、忠以勸，如之何？”子曰：“臨之以莊則敬，孝慈則忠，舉善而敎不能則勸。”",
                    "zhushu": "季康子，魯大夫季孫氏，名肥。莊，謂容貌端嚴也。臨民以莊，則民敬於己。孝於親，慈於衆，則民忠於己。善者舉之而不能者敎之，則民有所勸而樂於爲善。○張敬夫曰：“此皆在我所當爲，非爲欲使民敬忠以勸而爲之也。然能如是，則其應蓋有不期然而然者矣。”"
                },
                {
                    "paragraph": "○或謂孔子曰：“子奚不爲政？”",
                    "zhushu": "定公初年，孔子不仕，故或人疑其不爲政也。"
                },
                {
                    "paragraph": "子曰：“書云孝乎：‘惟孝、友于兄弟，施於有政。’是亦爲政，奚其爲爲政？”",
                    "zhushu": "書周書君陳篇。書云孝乎者，言書之言孝如此也。善兄弟曰友。書言君陳能孝於親，友於兄弟，又能推廣此心，以爲一家之政。孔子引之，言如此，則是亦爲政矣，何必居位乃爲爲政乎？蓋孔子之不仕，有難以語或人者，故託此以告之，要之至理亦不外是。"
                },
                {
                    "paragraph": "○子曰：“人而無信，不知其可也。大車無輗，小車無軏，其何以行之哉？”",
                    "zhushu": "輗，五兮反。軏，音月。○大車，謂平地任載之車。輗，轅端橫木，縳軛以駕牛者。小車，謂田車、兵車、乘車。軏，轅端上曲，鉤衡以駕馬者。車無此二者，則不可以行，人而無信，亦猶是也。"
                },
                {
                    "paragraph": "○子張問：“十世可知也？”",
                    "zhushu": "陸氏曰：“也，一作乎。”○王者易姓受命爲一世。子張問自此以後，十世之事，可前知乎？"
                },
                {
                    "paragraph": "子曰：“殷因於夏禮，所損益，可知也；周因於殷禮，所損益，可知也；其或繼周者，雖百世可知也。”",
                    "zhushu": "馬氏曰：“所因，謂三綱五常。所損益，謂文質三統。”愚按：三綱，謂：君爲臣綱，父爲子綱，夫爲妻綱。五常，謂：仁、義、禮、智、信。文質，謂：夏尙忠，商尙質，周尙文。三統，謂：夏正建寅爲人統，商正建丑爲地統，周正建子爲天統。三綱五常，禮之大體，三代相繼，皆因之而不能變。其所損益，不過文章制度小過不及之閒，而其已然之迹，今皆可見。則自今以往，或有繼周而王者，雖百世之遠，所因所革，亦不過此，豈但十世而已乎！聖人所以知來者蓋如此，非若後世讖緯術數之學也。○胡氏曰：“子張之問，蓋欲知來，而聖人言其旣往者以明之也。夫自脩身以至於爲天下，不可一日而無禮。天敘天秩，人所共由，禮之本也。商不能改乎夏，周不能改乎商，所謂天地之常經也。若乃制度文爲，或太過則當損，或不足則當益。益之損之，與時宐之，而所因者不壞，是古今之通義也。因往推來，雖百世之遠，不過如此而已矣。”"
                },
                {
                    "paragraph": "○子曰：“非其鬼而祭之，諂也。",
                    "zhushu": "非其鬼，謂非其所當祭之鬼。諂，求媚也。"
                },
                {
                    "paragraph": "見義不爲，無勇也。”",
                    "zhushu": "知而不爲，是無勇也。"
                }
            ]
        },
        {
            "name": "八佾第三",
            "paragraphs": [
                {
                    "paragraph": "八佾第三",
                    "zhushu": "凡二十六章。通前篇末二章，皆論禮樂之事。",
                    "type": 1
                },
                {
                    "paragraph": "○孔子謂季氏：“八佾舞於庭，是可忍也，孰不可忍也？”",
                    "zhushu": "佾，音逸。○季氏，魯大夫季孫氏也。佾，舞列也，天子八、諸侯六、大夫四、士二。每佾人數，如其佾數。或曰：“每佾八人。”未詳孰是。季氏以大夫而僭用天子之禮樂，孔子言其此事尚忍爲之，則何事不可忍爲。或曰：“忍，容忍也。”蓋深疾之之辭。○范氏曰：“樂舞之數，自上而下，降殺以兩而已，故兩之閒，不可以毫髮僭差也。孔子爲政，先正禮樂，則季氏之罪不容誅矣。”謝氏曰：“君子於其所不當爲不敢須臾處，不忍故也。而季氏忍此矣，則雖弑父與君，亦何所憚而不爲乎？”"
                },
                {
                    "paragraph": "○三家者以雍徹。子曰：“‘相維辟公，天子穆穆’，奚取於三家之堂？”",
                    "zhushu": "徹，直列反。相，去聲。○三家，魯大夫孟孫、叔孫、季孫之家也。雍，周頌篇名。徹，祭畢而收其俎也。天子宗廟之祭，則歌雍以徹，是時三家僭而用之。相，助也。辟公，諸侯也。穆穆，深遠之意，天子之容也。此雍詩之詞，孔子引之，言三家之堂非有此事，亦何取於此義而歌之乎？譏其無知妄作，以取僭竊之罪。○程子曰：“周公之功固大矣，皆臣子之分所當爲，魯安得獨用天子禮樂哉？成王之賜，伯禽之受，皆非也。其因襲之弊，遂使季氏僭八佾，三家僭雍徹，故仲尼譏之。”"
                },
                {
                    "paragraph": "○子曰：“人而不仁，如禮何？人而不仁，如樂何？”",
                    "zhushu": "游氏曰：“人而不仁，則人心亡矣，其如禮樂何哉？言雖欲用之，而禮樂不爲之用也。”○程子曰：“仁者天下之正理。失正理，則無序而不和。”李氏曰：“禮樂待人而後行，苟非其人，則雖玉帛交錯，鐘鼓鏗鏘，亦將如之何哉？”然記者序此於八佾雍徹之後，疑其爲僭禮樂者發也。"
                },
                {
                    "paragraph": "○林放問禮之本。",
                    "zhushu": "林放，魯人。見世之爲禮者，專事繁文，而疑其本之不在是也，故以爲問。"
                },
                {
                    "paragraph": "子曰：“大哉問！",
                    "zhushu": "孔子以時方逐末，而放獨有志於本，故大其問。蓋得其本，則禮之全體無不在其中矣。"
                },
                {
                    "paragraph": "禮，與其奢也，寧儉；喪，與其易也，寧戚。”",
                    "zhushu": "易，去聲。○易，治也。孟子曰：“易其田疇。”在喪禮，則節文習熟，而無哀痛慘怛之實者也。戚則一於哀，而文不足耳。禮貴得中，奢易則過於文，儉戚則不及而質，二者皆未合禮。然凡物之理，必先有質而後有文，則質乃禮之本也。○范氏曰：“夫祭與其敬不足而禮有餘也，不若禮不足而敬有餘也，喪與其哀不足而禮有餘也，不若禮不足而哀有餘也。禮失之奢，喪失之易，皆不能反本，而隨其末故也。禮奢而備，不若儉而不備之愈也；喪易而文，不若戚而不文之愈也。儉者物之質，戚者心之誠，故爲禮之本。”楊氏曰：“禮始諸飲食，故汙尊而杯飲，爲之簠、簋、籩、豆、罍、爵之飾，所以文之也，則其本儉而已。喪不可以徑情而直行，爲之衰麻哭踊之數，所以節之也，則其本戚而已。周衰，世方以文滅質，而林放獨能問禮之本，故夫子大之，而告之以此。”"
                },
                {
                    "paragraph": "○子曰：“夷狄之有君，不如諸夏之亡也。”",
                    "zhushu": "吳氏曰：“亡，古無字，通用。”程子曰：“夷狄且有君長，不如諸夏之僭亂，反無上下之分也。”○尹氏曰：“孔子傷時之亂而歎之也。亡，非實亡也，雖有之，不能盡其道爾。”"
                },
                {
                    "paragraph": "○季氏旅於泰山。子謂冉有曰：“女弗能救與？”對曰：“不能。”子曰：“嗚呼！曾謂泰山，不如林放乎？”",
                    "zhushu": "女，音汝。與，平聲。○旅，祭名。泰山，山名，在魯地。禮，諸侯祭封內山川，季氏祭之，僭也。冉有，孔子弟子，名求，時爲季氏宰。救，謂救其陷於僭竊之罪。嗚呼，歎辭。言神不享非禮，欲季氏知其無益而自止，又進林放以厲冉有也。○范氏曰：“冉有從季氏，夫子豈不知其不可吿也，然而聖人不輕絕人。盡己之心，安知冉有之不能救、季氏之不可諫也。旣不能正，則美林放以明泰山之不可誣，是亦教誨之道也。”"
                },
                {
                    "paragraph": "○子曰：“君子無所爭，必也射乎！揖讓而升，下而飲，其爭也君子。”",
                    "zhushu": "飲，去聲。○揖讓而升者，大射之禮，耦進三揖而後升堂也。下而飲，謂射畢揖降，以俟衆耦皆降，勝者乃揖不勝者升，取觶立飲也。言君子恭遜不與人爭，惟於射而後有爭。然其爭也，雍容揖遜乃如此，則其爭也君子，而非若小人之爭矣。"
                },
                {
                    "paragraph": "○子夏問曰：“‘巧笑倩兮，美目盻兮，素以爲絢兮。’何謂也？”",
                    "zhushu": "倩，七練反。盻，普莧反。絢，呼縣反。○此逸詩也。倩，好口輔也。盻，目黑白分也。素，粉地，畫之質也。絢，采色，畫之飾也。言人有此倩盻之美質，而又加以華采之飾，如有素地而加采色也。子夏疑其反謂以素爲飾，故問之。"
                },
                {
                    "paragraph": "子曰：“繪事後素。”",
                    "zhushu": "繪，胡對反。○繪事，繪畫之事也。後素，後於素也。考工記曰：“繪畫之事後素功。”謂先以粉地爲質，而後施五采，猶人有美質，然後可加文飾。"
                },
                {
                    "paragraph": "曰：“禮後乎？”子曰：“起予者商也！始可與言詩已矣。”",
                    "zhushu": "禮必以忠信爲質，猶繪事必以粉素爲先。起，猶發也。起予，言能起發我之志意。謝氏曰：“子貢因論學而知詩，子夏因論詩而知學，故皆可與言詩。”○楊氏曰：“‘甘受和，白受采，忠信之人，可以學禮。苟無其質，禮不虛行’。此‘繪事後素’之說也。孔子曰‘繪事後素’，而子夏曰‘禮後乎’，可謂能繼其志矣。非得之言意之表者能之乎？商賜可與言詩者以此。若夫玩心於章句之末，則其為詩也固而已矣。所謂起予，則亦相長之義也。”"
                },
                {
                    "paragraph": "○子曰：“夏禮吾能言之，杞不足徵也；殷禮吾能言之，宋不足徵也。文獻不足故也，足則吾能徵之矣。”",
                    "zhushu": "杞，夏之後。宋，殷之後。徵，證也。文，典籍也。獻，賢也。言二代之禮，我能言之，而二國不足取以爲證，以其文獻不足故也。文獻若足，則我能取之，以證君言矣。"
                },
                {
                    "paragraph": "○子曰：“禘自旣灌而往者，吾不欲觀之矣。”",
                    "zhushu": "禘，大計反。○趙伯循曰：“禘，王者之大祭也。王者旣立始祖之廟，又推始祖所自出之帝，祀之於始祖之廟，而以始祖配之也。成王以周公有大勳勞，賜魯重祭。故得禘於周公之廟，以文王爲所出之帝，而周公配之，然非禮矣。”灌者，方祭之始，用鬱鬯之酒灌地，以降神也。魯之君臣，當此之時，誠意未散，猶有可觀，自此以後，則浸以懈怠而無足觀矣。蓋魯祭非禮，孔子本不欲觀，至此而失禮之中又失禮焉，故發此歎也。〇謝氏曰：“夫子嘗曰：‘我欲觀夏道，是故之杞，而不足證也；我欲觀商道，是故之宋，而不足證也。’又曰：‘我觀周道，幽厲傷之，吾舍魯何適矣。魯之郊禘非禮也，周公其衰矣！’考之杞宋已如彼，考之當今又如此，孔子所以深歎也。”"
                },
                {
                    "paragraph": "○或問禘之說。子曰：“不知也。知其說者之於天下也，其如示諸斯乎！”指其掌。",
                    "zhushu": "先王報本追遠之意，莫深於禘。非仁孝誠敬之至，不足以與此，非或人之所及也。而不王不禘之法，又魯之所當諱者，故以不知答之。示，與視同。指其掌，弟子記夫子言此而自指其掌，言其明且易也。蓋知禘之說，則理無不明，誠無不格，而治天下不難矣。聖人於此，豈眞有所不知也哉？"
                },
                {
                    "paragraph": "○祭如在，祭神如神在。",
                    "zhushu": "程子曰：“祭，祭先祖也。祭神，祭外神也。祭先主於孝，祭神主於敬。”愚謂此門人記孔子祭祀之誠意。"
                },
                {
                    "paragraph": "子曰：“吾不與祭，如不祭。”",
                    "zhushu": "與，去聲。○又記孔子之言以明之。言己當祭之時，或有故不得與，而使他人攝之，則不得致其如在之誠。故雖已祭，而此心缺然，如未嘗祭也。○范氏曰：“君子之祭，七日戒，三日齊，必見所祭者，誠之至也。是故郊則天神格，廟則人鬼享，皆由己以致之也。有其誠則有其神，無其誠則無其神，可不謹乎？吾不與祭如不祭，誠爲實，禮爲虛也。”"
                },
                {
                    "paragraph": "○王孫賈問曰：“與其媚於奧，寧媚於竈，何謂也？”",
                    "zhushu": "王孫賈，衞大夫。媚，親順也。室西南隅爲奧。竈者，五祀之一，夏所祭也。凡祭五祀，皆先設主而祭於其所，然後迎尸而祭於奧，略如祭宗廟之儀。如祀竈，則設主於竈陘，祭畢，而更設饌於奧以迎尸也。故時俗之語，因以奧有常尊，而非祭之主；灶雖卑賤，而當時用事。喻自結於君，不如阿附權臣也。賈，衛之權臣，故以此諷孔子。"
                },
                {
                    "paragraph": "子曰：“不然，獲罪於天，無所禱也。”",
                    "zhushu": "天，卽理也；其尊無對，非奧竈之可比也。逆理，則獲罪於天矣，豈媚於奧灶所能禱而免乎？言但當順理，非特不當媚灶，亦不可媚於奧也。○謝氏曰：“聖人之言，遜而不迫。使王孫賈而知此意，不爲無益；使其不知，亦非所以取禍。”"
                },
                {
                    "paragraph": "○子曰：“周監於二代，郁郁乎文哉！吾從周。”",
                    "zhushu": "郁，於六反。○監，視也。二代，夏商也。言其視二代之禮而損益之。郁郁，文盛貌。○尹氏曰：“三代之禮至周大備，夫子美其文而從之。”"
                },
                {
                    "paragraph": "○子入大廟，每事問。或曰：“孰謂鄹人之子知禮乎？入大廟，每事問。”子聞之曰：“是禮也。”",
                    "zhushu": "大，音泰。鄹，側畱反。○大廟，魯周公廟。此蓋孔子始仕之時，入而助祭也。鄹，魯邑名。孔子父叔梁紇，嘗爲其邑大夫。孔子自少以知禮聞，故或人因此而譏之。孔子言是禮者，敬謹之至，乃所以爲禮也。○尹氏曰：“禮者，敬而已矣。雖知亦問，謹之至也，其爲敬莫大於此。謂之不知禮者，豈足以知孔子哉？”"
                },
                {
                    "paragraph": "○子曰：“射不主皮，為力不同科，古之道也。”",
                    "zhushu": "為，去聲。○射不主皮，鄉射禮文。爲力不同科，孔子解禮之意如此也。皮，革也，布侯而棲革於其中以為的，所謂鵠也。科，等也。古者射以觀德，但主於中，而不主於貫革，蓋以人之力有強弱，不同等也。記曰：“武王克商，散軍郊射，而貫革之射息。”正謂此也。周衰，禮廢，列國兵爭，復尚貫革，故孔子歎之。○楊氏曰：“中可以學而能，力不可以强而至。聖人言古之道，所以正今之失。”"
                },
                {
                    "paragraph": "○子貢欲去吿朔之餼羊。",
                    "zhushu": "去，起呂反。吿，古篤反。餼，許氣反。○吿朔之禮：古者天子常以季冬，頒來歲十二月之朔于諸侯，諸侯受而藏之祖廟。月朔，則以特羊吿廟，請而行之。餼，生牲也。魯自文公始不視朔，而有司猶供此羊，故子貢欲去之。"
                },
                {
                    "paragraph": "子曰：“賜也，爾愛其羊，我愛其禮。”",
                    "zhushu": "愛，猶惜也。子貢蓋惜其無實而妄費。然禮雖廢，羊存，猶得以識之而可復焉。若倂去其羊，則此禮遂亡矣，孔子所以惜之。○楊氏曰：“吿朔，諸侯所以稟命於君親，禮之大者。魯不視朔矣，然羊存則吿朔之名未泯，而其實因可舉。此夫子所以惜之也。”"
                },
                {
                    "paragraph": "○子曰：“事君盡禮，人以爲諂也。”",
                    "zhushu": "黃氏曰：“孔子於事君之禮，非有所加也，如是而後盡爾。時人不能，反以爲諂。故孔子言之，以明理之當然也。”○程子曰：“聖人事君盡禮，當時以爲諂。若他人言之，必曰我事君盡禮，小人以為諂，而孔子之言止於如此。聖人道大德宏，此亦可見。”"
                },
                {
                    "paragraph": "○定公問：“君使臣，臣事君，如之何？”孔子對曰：“君使臣以禮，臣事君以忠。”",
                    "zhushu": "定公，魯君，名宋。二者皆理之當然，各欲自盡而已。呂氏曰：“使臣不患其不忠，患禮之不至；事君不患其無禮，患忠之不足。”尹氏曰：“君臣以義合者也。故君使臣以禮，則臣事君以忠。”"
                },
                {
                    "paragraph": "○子曰：“關雎，樂而不淫，哀而不傷。”",
                    "zhushu": "樂，音洛。○關雎，周南國風詩之首篇也。淫者，樂之過而失其正者也。傷者，哀之過而害於和者也。關雎之詩，言后妃之德，宐配君子。求之未得，則不能無寤寐反側之憂；求而得之，則宜其有琴瑟鐘鼓之樂。蓋其憂雖深而不害於和，其樂雖盛而不失其正，故夫子稱之如此。欲學者玩其辭，審其音，而有以識其性情之正也。"
                },
                {
                    "paragraph": "○哀公問社於宰我。宰我對曰：“夏后氏以松，殷人以栢，周人以栗，曰使民戰栗。”",
                    "zhushu": "宰我，孔子弟子，名予。三代之社不同者，古者立社，各樹其土之所宐木以爲主也。戰栗，恐懼貌。宰我又言周所以用栗之意如此。豈以古者戮人於社，故附會其說與？"
                },
                {
                    "paragraph": "子聞之曰：“成事不說，遂事不諫，旣往不咎。”",
                    "zhushu": "遂事，謂事雖未成，而勢不能已者。孔子以宰我所對，非立社之本意，又啓時君殺伐之心，而其言已出，不可復救，故歷言此以深責之，欲使謹其後也。○尹氏曰：“古者各以所宜木名其社，非取義於木也。宰我不知而妄對，故夫子責之。”"
                },
                {
                    "paragraph": "○子曰：“管仲之器小哉！”",
                    "zhushu": "管仲，齊大夫，名夷吾，相桓公霸諸侯。器小，言其不知聖賢大學之道，故局量褊淺、規模卑狹，不能正身脩德以致主於王道。"
                },
                {
                    "paragraph": "或曰：“管仲儉乎？”曰：“管氏有三歸，官事不攝，焉得儉？”",
                    "zhushu": "焉，於䖍反。○或人蓋疑器小之爲儉。三歸，臺名。事見說苑。攝，兼也。家臣不能具官，一人常兼數事。管仲不然，皆言其侈。"
                },
                {
                    "paragraph": "“然則管仲知禮乎？”曰：“邦君樹塞門，管氏亦樹塞門；邦君爲兩君之好，有反坫，管氏亦有反坫。管氏而知禮，孰不知禮？”",
                    "zhushu": "好，去聲。坫，丁念反。○或人又疑不儉為知禮。屏謂之樹。塞，猶蔽也。設屏於門，以蔽內外也。好，謂好會。坫，在兩楹之間，獻酬飲畢，則反爵於其上。此皆諸侯之禮，而管仲僭之，不知禮也。○愚謂孔子譏管仲之器小，其旨深矣。或人不知而疑其儉，故斥其奢以明其非儉。或又疑其知禮，故又斥其僭，以明其不知禮。蓋雖不復明言小器之所以然，而其所以小者，於此亦可見矣。故程子曰：“奢而犯禮，其器之小可知。蓋器大，則自知禮而無此失矣。”此言當深味也。蘇氏曰：“自脩身正家以及於國，則其本深，其及者遠，是謂大器。揚雄所謂‘大器猶規矩準繩，先自治而後治人’者是也。管仲三歸反坫，桓公內嬖六人，而霸天下，其本固已淺矣。管仲死，桓公薨，天下不復宗齊。”楊氏曰：“夫子大管仲之功而小其器。蓋非王佐之才，雖能合諸侯、正天下，其器不足稱也。道學不明，而王霸之略混爲一途。故聞管仲之器小，則疑其爲儉，以不儉吿之，則又疑其知禮。蓋世方以詭遇爲功，而不知爲之範，則不悟其小宐矣。”"
                },
                {
                    "paragraph": "○子語魯大師樂。曰：“樂其可知也：始作，翕如也；從之，純如也，皦如也，繹如也，以成。”",
                    "zhushu": "語，去聲。大，音泰。從，音縱。○語，告也。大師，樂官名。時音樂廢缺，故孔子敎之。翕，合也。從，放也。純，和也。皦，明也。繹，相續不絕也。成，樂之一終也。○謝氏曰：“五音六律不具，不足以爲樂。翕如，言其合也。五音合矣，淸濁高下，如五味之相濟而後和，故曰純如。合而和矣，欲其無相奪倫，故曰皦如，然豈宮自宮而商自商乎？不相反而相連，如貫珠可也，故曰繹如也，以成。”"
                },
                {
                    "paragraph": "○儀封人請見。曰：“君子之至於斯也，吾未嘗不得見也。”從者見之。出曰：“二三子，何患於喪乎？天下之無道也久矣，天將以夫子爲木鐸。”",
                    "zhushu": "請見、見之之見，賢遍反。從、喪，皆去聲。○儀，衞邑。封人，掌封疆之官，蓋賢而隱於下位者也。君子，謂當時賢者。至此皆得見之，自言其平日不見絕於賢者，而求以自通也。見之，謂通使得見。喪，謂失位去國，禮曰：“喪欲速貧”是也。木鐸，金口木舌，施政敎時所振，以警衆者也。言亂極當治，天必將使夫子得位設敎，不久失位也。封人一見夫子而遽以是稱之，其所得於觀感之閒者深矣。或曰：“木鐸所以徇於道路，言天使夫子失位，周流四方以行其教，如木鐸之徇於道路也。”"
                },
                {
                    "paragraph": "○子謂韶，“盡美矣，又盡善也。”謂武，“盡美矣，未盡善也”。",
                    "zhushu": "韶，舜樂。武，武王樂。美者，聲容之盛。善者，美之實也。舜紹堯致治，武王伐紂救民，其功一也，故其樂皆盡美。然舜之德，性之也，又以揖遜而有天下；武王之德，反之也，又以征誅而得天下，故其實有不同者。○程子曰：“成湯放桀，惟有慙德，武王亦然，故未盡善。堯、舜、湯、武，其揆一也。征伐非其所欲，所遇之時然爾。”"
                },
                {
                    "paragraph": "○子曰：“居上不寛，爲禮不敬，臨喪不哀，吾何以觀之哉？”",
                    "zhushu": "居上主於愛人，故以寛爲本。爲禮以敬爲本，臨喪以哀爲本。旣無其本，則以何者而觀其所行之得失哉？"
                }
            ]
        },
        {
            "name": "里仁第四",
            "paragraphs": [
                {
                    "paragraph": "里仁第四",
                    "zhushu": "凡二十六章。",
                    "type": 1
                },
                {
                    "paragraph": "○子曰：“里仁爲美。擇不處仁，焉得知？”",
                    "zhushu": "處，上聲。焉，於䖍反。知，去聲。○里有仁厚之俗爲美。擇里而不居於是焉，則失其是非之本心，而不得爲知矣。"
                },
                {
                    "paragraph": "○子曰：“不仁者不可以久處約，不可以長處樂。仁者安仁，知者利仁。”",
                    "zhushu": "樂，音洛。知，去聲。○約，窮困也。利，猶貪也，蓋深知篤好而必欲得之也。不仁之人，失其本心，久約必濫，久樂必淫。惟仁者則安其仁而無適不然，知者則利於仁而不易所守，蓋雖深淺之不同，然皆非外物所能奪矣。○謝氏曰：“仁者心無內外遠近精粗之閒，非有所存而自不亡，非有所理而自不亂，如目視而耳聽，手持而足行也。知者謂之有所見則可，謂之有所得則未可。有所存斯不亡，有所理斯不亂，未能無意也。安仁則一，利仁則二。安仁者非顏閔以上，去聖人爲不遠，不知此味也。諸子雖有卓越之才，謂之見道不惑則可，然未免於利之也。”"
                },
                {
                    "paragraph": "○子曰：“惟仁者能好人，能惡人。”",
                    "zhushu": "好、惡，皆去聲。○惟之爲言獨也。蓋無私心，然後好惡當於理，程子所謂“得其公正”是也。○游氏曰：“好善而惡惡，天下之同情，然人每失其正者，心有所繫而不能自克也。惟仁者無私心，所以能好惡也。”"
                },
                {
                    "paragraph": "○子曰：“苟志於仁矣，無惡也。”",
                    "zhushu": "惡，如字。○苟，誠也。志者，心之所之也。其心誠在於仁，則必無爲惡之事矣。○楊氏曰：“苟志於仁，未必無過舉也，然而爲惡則無矣。”"
                },
                {
                    "paragraph": "○子曰：“富與貴是人之所欲也，不以其道得之，不處也；貧與賤是人之所惡也，不以其道得之，不去也。",
                    "zhushu": "惡，去聲。○不以其道得之，謂不當得而得之。然於富貴則不處，於貧賤則不去，君子之審富貴而安貧賤也如此。"
                },
                {
                    "paragraph": "君子去仁，惡乎成名？",
                    "zhushu": "惡，平聲。○言君子所以爲君子，以其仁也。若貪富貴而厭貧賤，則是自離其仁，而無君子之實矣，何所成其名乎？"
                },
                {
                    "paragraph": "君子無終食之閒違仁，造次必於是，顚沛必於是。”",
                    "zhushu": "造，七到反。沛，音貝。○終食者，一飯之頃。造次，急遽苟且之時。顚沛，傾覆流離之際。蓋君子之不去乎仁如此，不但富貴、貧賤、取舍之間而已也。○言君子爲仁，自富貴、貧賤、取舍之間，以至於終食、造次、顚沛之頃，無時無處而不用其力也。然取舍之分明，然後存養之功密；存養之功密，則其取舍之分益明矣。"
                },
                {
                    "paragraph": "○子曰：“我未見好仁者，惡不仁者。好仁者，無以尚之；惡不仁者，其爲仁矣，不使不仁者加乎其身。",
                    "zhushu": "好、惡，皆去聲。○夫子自言未見好仁者、惡不仁者。蓋好仁者眞知仁之可好，故天下之物無以加之。惡不仁者眞知不仁之可惡，故其所以爲仁者，必能絕去不仁之事，而不使少有及於其身。此皆成德之事，故難得而見之也。"
                },
                {
                    "paragraph": "有能一日用其力於仁矣乎？我未見力不足者。",
                    "zhushu": "言好仁惡不仁者，雖不可見，然或有人果能一旦奮然用力於仁，則我又未見其力有不足者。蓋爲仁在己，欲之則是，而志之所至，氣必至焉。故仁雖難能，而至之亦易也。"
                },
                {
                    "paragraph": "蓋有之矣，我未之見也。”",
                    "zhushu": "蓋，疑辭。有之，謂有用力而力不足者。蓋人之氣質不同，故疑亦容或有此昏弱之甚，欲進而不能者，但我偶未之見耳。蓋不敢終以爲易，而又歎人之莫肯用力於仁也。○此章言仁之成德，雖難其人，然學者苟能實用其力，則亦無不可至之理。但用力而不至者，今亦未見其人焉，此夫子所以反覆而歎息之也。"
                },
                {
                    "paragraph": "○子曰：“人之過也，各於其黨。觀過，斯知仁矣。”",
                    "zhushu": "黨，類也。程子曰：“人之過也，各於其類。君子常失於厚，小人常失於薄；君子過於愛，小人過於忍。”尹氏曰：“於此觀之，則人之仁不仁可知矣。”○吳氏曰：“後漢吳祐謂：‘掾以親故：受汙辱之名，所謂觀過知仁’是也。”愚按：此亦但言人雖有過，猶可卽此而知其厚薄，非謂必俟其有過，而後賢否可知也。"
                },
                {
                    "paragraph": "○子曰：“朝聞道，夕死可矣。”",
                    "zhushu": "道者，事物當然之理。苟得聞之，則生順死安，無復遺恨矣。朝夕，所以甚言其時之近。○程子曰：“言人不可以不知道，苟得聞道，雖死可也。”又曰：“皆實理也，人知而信者爲難。死生亦大矣！非誠有所得，豈以夕死爲可乎？”"
                },
                {
                    "paragraph": "○子曰：“士志於道，而恥惡衣惡食者，未足與議也。”",
                    "zhushu": "心欲求道，而以口體之奉不若人爲恥，其識趣之卑陋甚矣，何足與議於道哉？○程子曰：“志於道而心役乎外，何足與議也？”"
                },
                {
                    "paragraph": "○子曰：“君子之於天下也，無適也，無莫也，義之與比。”",
                    "zhushu": "適，丁歷反。比，必二反。○適，專主也。春秋傳曰：“吾誰適從”是也。莫，不肯也。比，從也。○謝氏曰：“適，可也。莫，不可也。無可無不可，苟無道以主之，不幾於猖狂自恣乎？此老佛之學，所以自謂心無所住而能應變，而卒得罪於聖人也。聖人之學不然，於無可無不可之閒，有義存焉。然則君子之心，果有所倚乎？”"
                },
                {
                    "paragraph": "○子曰：“君子懷德，小人懷土；君子懷刑，小人懷惠。”",
                    "zhushu": "懷，思念也。懷德，謂存其固有之善。懷土，謂溺其所處之安。懷刑，謂畏法。懷惠，謂貪利。君子小人趣向不同，公私之間而已。○尹氏曰：“樂善惡不善，所以爲君子；苟安務得，所以爲小人。”"
                },
                {
                    "paragraph": "○子曰：“放於利而行，多怨。”",
                    "zhushu": "放，上聲。○孔氏曰：“放，依也。多怨，謂多取怨。”○程子曰：“欲利於己，必害於人，故多怨。”"
                },
                {
                    "paragraph": "○子曰：“能以禮讓爲國乎？何有？不能以禮讓爲國，如禮何？”",
                    "zhushu": "讓者，禮之實也。何有，言不難也。言有禮之實以爲國，則何難之有，不然，則其禮文雖具，亦且無如之何矣，而况於爲國乎？"
                },
                {
                    "paragraph": "○子曰：“不患無位，患所以立；不患莫己知，求為可知也。”",
                    "zhushu": "所以立，謂所以立乎其位者。可知，謂可以見知之實。○程子曰：“君子求其在己者而已矣。”"
                },
                {
                    "paragraph": "○子曰：“參乎！吾道一以貫之。”曾子曰：“唯。”",
                    "zhushu": "參，所金反。唯，上聲。○參乎者，呼曾子之名而告之。貫，通也。唯者，應之速而無疑者也。聖人之心，渾然一理，而泛應曲當，用各不同。曾子於其用處，蓋已隨事精察而力行之，但未知其體之一爾。夫子知其眞積日久，將有所得，是以呼而吿之。曾子果能默契其指，卽應之速而無疑也。"
                },
                {
                    "paragraph": "子出。門人問曰：“何謂也？”曾子曰：“夫子之道，忠恕而已矣。”",
                    "zhushu": "盡己之謂忠，推己之謂恕。而已矣者，竭盡而無餘之辭也。夫子之一理渾然而泛應曲當，譬則天地之至誠無息，而萬物各得其所也。自此之外，固無餘法，而亦無待於推矣。曾子有見於此而難言之，故借學者盡己、推己之目以著明之，欲人之易曉也。蓋至誠無息者，道之體也，萬殊之所以一本也；萬物各得其所者，道之用也，一本之所以萬殊也。以此觀之，一以貫之之實可見矣。或曰：“中心爲忠，如心爲恕。”於義亦通。○程子曰：“以己及物，仁也；推己及物，恕也，違道不遠是也。忠恕一以貫之：忠者天道，恕者人道；忠者無妄，恕者所以行乎忠也；忠者體，恕者用，大本達道也。此與違道不遠異者，動以天爾。”又曰：“‘維天之命，於穆不已’，忠也；‘乾道變化，各正性命’，恕也。”又曰：“聖人敎人各因其才，吾道一以貫之，唯曾子爲能達此，孔子所以吿之也。曾子告門人曰：‘夫子之道，忠恕而已矣’，亦猶夫子之告曾子也。中庸所謂‘忠恕違道不遠’，斯乃下學上達之義。”"
                },
                {
                    "paragraph": "○子曰：“君子喻於義，小人喻於利。”",
                    "zhushu": "喻，猶曉也。義者，天理之所宜。利者，人情之所欲。○程子曰：“君子之於義，猶小人之於利也。唯其深喻，是以篤好。”楊氏曰：“君子有舍生而取義者，以利言之，則人之所欲無甚於生，所惡無甚於死，孰肯舍生而取義哉？其所喻者義而已，不知利之爲利故也，小人反是。”"
                },
                {
                    "paragraph": "○子曰：“見賢思齊焉，見不賢而内自省也。”",
                    "zhushu": "省，悉井反。○思齊者，冀己亦有是善；內自省者，恐己亦有是惡。○胡氏曰：“見人之善惡不同，而無不反諸身者，則不徒羨人而甘自棄，不徒責人而忘自責矣。”"
                },
                {
                    "paragraph": "○子曰：“事父母幾諫。見志不從，又敬不違，勞而不怨。”",
                    "zhushu": "此章與內則之言相表裏。幾，微也。微諫，所謂“父母有過，下氣怡色，柔聲以諫”也。見志不從，又敬不違，所謂“諫若不入，起敬起孝，悅則復諫”也。勞而不怨，所謂“與其得罪於鄕、黨、州、閭，寧熟諫。父母怒不悅，而撻之流血，不敢疾怨，起敬起孝”也。"
                },
                {
                    "paragraph": "○子曰：“父母在，不遠遊。遊必有方。”",
                    "zhushu": "遠遊，則去親遠而爲日久，定省曠而音問疎；不惟己之思親不置，亦恐親之念我不忘也。遊必有方，如己吿云之東，即不敢更適西，欲親必知己之所在而無憂，召己則必至而無失也。范氏曰：“子能以父母之心為心則孝矣。”"
                },
                {
                    "paragraph": "○子曰：“三年無改於父之道，可謂孝矣。”",
                    "zhushu": "胡氏曰：“已見首篇，此蓋復出而逸其半也。”"
                },
                {
                    "paragraph": "○子曰：“父母之年，不可不知也。一則以喜，一則以懼。”",
                    "zhushu": "知，猶記憶也。常知父母之年，則既喜其壽，又懼其衰，而於愛日之誠，自有不能已者。"
                },
                {
                    "paragraph": "○子曰：“古者言之不出，恥躬之不逮也。”",
                    "zhushu": "言古者，以見今之不然。逮，及也。行不及言，可恥之甚。古者所以不出其言，爲此故也。○范氏曰：“君子之於言也，不得已而後出之，非言之難，而行之難也。人惟其不行也，是以輕言之。言之如其所行，行之如其所言，則出諸其口必不易矣。”"
                },
                {
                    "paragraph": "○子曰：“以約失之者鮮矣。”",
                    "zhushu": "鮮，上聲。○謝氏曰：“不侈然以自放之謂約。”尹氏曰：“凡事約則鮮失，非止謂儉約也。”"
                },
                {
                    "paragraph": "○子曰：“君子欲訥於言而敏於行。”",
                    "zhushu": "行，去聲。○謝氏曰：“放言易，故欲訥；力行難，故欲敏。”○胡氏曰：“自吾道一貫至此十章，疑皆曾子門人所記也。”"
                },
                {
                    "paragraph": "○子曰：“德不孤，必有鄰。”",
                    "zhushu": "鄰，猶親也。德不孤立，必以類應。故有德者，必有其類從之，如居之有鄰也。"
                },
                {
                    "paragraph": "○子游曰：“事君數，斯辱矣，朋友數，斯疏矣。”",
                    "zhushu": "數，色角反。○程子曰：“數，煩數也。”胡氏曰：“事君諫不行，則當去；導友善不納，則當止。至於煩瀆，則言者輕，聽者厭矣，是以求榮而反辱，求親而反疏也。”范氏曰：“君臣朋友，皆以義合，故其事同也。”"
                }
            ]
        },
        {
            "name": "公冶長第五",
            "paragraphs": [
                {
                    "paragraph": "公冶長第五",
                    "zhushu": "此篇皆論古今人物賢否得失，蓋格物窮理之一端也。凡二十七章。胡氏以為疑多子貢之徒所記云。",
                    "type": 1
                },
                {
                    "paragraph": "子謂公冶長，“可妻也。雖在縲絏之中，非其罪也”。以其子妻之。",
                    "zhushu": "妻，去聲，下同。縲，力追反。絏，息列反。○公冶長，孔子弟子。妻，爲之妻也。縲，黑索也。絏，攣也。古者獄中以黑索拘攣罪人。長之爲人無所考，而夫子稱其可妻，其必有以取之矣。又言其人雖嘗陷於縲絏之中，而非其罪，則固無害於可妻也。夫有罪無罪，在我而已，豈以自外至者爲榮辱哉？"
                },
                {
                    "paragraph": "子謂南容，“邦有道，不廢；邦無道，免於刑戮”。以其兄之子妻之。",
                    "zhushu": "南容，孔子弟子，居南宫。名縚，又名适。字子容，謚敬叔。孟懿子之兄也。不廢，言必見用也。以其謹於言行，故能見用於治朝，免禍於亂世也。事又見第十一篇。○或曰：“公冶長之賢不及南容，故聖人以其子妻長，而以兄子妻容，蓋厚於兄而薄於己也。”程子曰：“此以己之私心窺聖人也。凡人避嫌者，皆內不足也，聖人自至公，何避嫌之有？况嫁女必量其才而求配，尤不當有所避也。若孔子之事，則其年之長幼、時之先後皆不可知，唯以爲避嫌則大不可。避嫌之事，賢者且不爲，况聖人乎？”"
                },
                {
                    "paragraph": "○子謂子賤，“君子哉若人！魯無君子者，斯焉取斯”？",
                    "zhushu": "焉，於䖍反。○子賤，孔子弟子，姓宓，名不齊。上斯斯此人，下斯斯此德。子賤蓋能尊賢取友以成其德者。故夫子旣嘆其賢，而又言若魯無君子，則此人何所取以成此德乎？因以見魯之多賢也。○蘇氏曰：“稱人之善，必本其父兄師友，厚之至也。”"
                },
                {
                    "paragraph": "○子貢問曰：“賜也何如？”子曰：“女器也。”曰：“何器也？”曰：“瑚璉也。”",
                    "zhushu": "女，音汝。瑚，音胡。璉，力展反。○器者，有用之成材。夏曰瑚，商曰璉，周曰簠簋，皆宗廟盛黍稷之器而飾以玉，器之貴重而華美者也。子貢見孔子以君子許子賤，故以己爲問，而孔子告之以此。然則子貢雖未至於不器，其亦器之貴者歟？"
                },
                {
                    "paragraph": "○或曰：“雍也仁而不佞。”",
                    "zhushu": "雍，孔子弟子，姓冉，字仲弓。佞，口才也。仲弓爲人重厚簡默，而時人以佞爲賢，故美其優於德，而病其短於才也。"
                },
                {
                    "paragraph": "子曰：“焉用佞？禦人以口給，屢憎於人。不知其仁，焉用佞？”",
                    "zhushu": "焉，於䖍反。○禦，當也，猶應答也。給，辨也。憎，惡也。言何用佞乎？佞人所以應答人者，但以口取辨而無情實，徒多為人所憎惡爾。我雖未知仲弓之仁，然其不佞乃所以爲賢，不足以爲病也。再言焉用佞，所以深曉之。○或疑仲弓之賢而夫子不許其仁，何也？曰：“仁道至大，非全體而不息者，不足以當之。如顏子亞聖，猶不能無違於三月之後；况仲弓雖賢，未及顏子，聖人固不得而輕許之也。”"
                },
                {
                    "paragraph": "○子使漆雕開仕。對曰：“吾斯之未能信。”子說。",
                    "zhushu": "說，音悅。○漆雕開，孔子弟子，字子若。斯，指此理而言。信，謂眞知其如此，而無毫髮之疑也。開自言未能如此，未可以治人，故夫子說其篤志。○程子曰：“漆雕開已見大意，故夫子說之。”又曰：“古人見道分明，故其言如此。”謝氏曰：“開之學無可考。然聖人使之仕，必其材可以仕矣。至於心術之微，則一毫不自得，不害其爲未信。此聖人所不能知，而開自知之。其材可以仕，而其器不安於小成，他日所就，其可量乎？夫子所以說之也。”"
                },
                {
                    "paragraph": "○子曰：“道不行，乘桴浮于海。從我者其由與？”子路聞之喜。子曰：“由也好勇過我，無所取材。”",
                    "zhushu": "桴，音孚。從、好，並去聲。與，平聲。材，與裁同，古字借用。○桴，筏也。程子曰：“浮海之歎，傷天下之無賢君也。子路勇於義，故謂其能從己，皆假設之言耳。子路以爲實然，而喜夫子之與己，故夫子美其勇，而譏其不能裁度事理，以適於義也。”"
                },
                {
                    "paragraph": "○孟武伯問：“子路仁乎？”子曰：“不知也。”",
                    "zhushu": "子路之於仁，蓋日月至焉者。或在或亡，不能必其有無，故以不知告之。"
                },
                {
                    "paragraph": "又問。子曰：“由也，千乘之國，可使治其賦也，不知其仁也。”",
                    "zhushu": "乘，去聲。○賦，兵也。古者以田賦出兵，故謂兵為賦，春秋傳所謂“悉索敝賦”是也。言子路之才，可見者如此，仁則不能知也。"
                },
                {
                    "paragraph": "“求也何如？”子曰：“求也，千室之邑，百乘之家，可使爲之宰也，不知其仁也。”",
                    "zhushu": "千室，大邑。百乘，卿大夫之家。宰，邑長家臣之通號。"
                },
                {
                    "paragraph": "“赤也何如？”子曰：“赤也，束帶立於朝，可使與賓客言也，不知其仁也。”",
                    "zhushu": "朝，音潮。○赤，孔子弟子，姓公西，字子華。"
                },
                {
                    "paragraph": "○子謂子貢曰：“女與回也孰愈？”",
                    "zhushu": "女，音汝，下同。○愈，勝也。"
                },
                {
                    "paragraph": "對曰：“賜也何敢望回。回也聞一以知十，賜也聞一以知二。”",
                    "zhushu": "一，數之始。十，數之終。二者，一之對也。顏子明睿所照，即始而見終；子貢推測而知，因此而識彼。“無所不悅，告往知來”，是其驗矣。"
                },
                {
                    "paragraph": "子曰：“弗如也！吾與女弗如也。”",
                    "zhushu": "與，許也。○胡氏曰：“子貢方人，夫子旣語以不暇，又問其與回孰愈，以觀其自知之如何。聞一知十，上知之資，生知之亞也。聞一知二，中人以上之資，學而知之之才也。子貢平日以己方回，見其不可企及，故喻之如此。夫子以其自知之明，而又不難於自屈，故旣然之，又重許之。此其所以終聞性與天道，不特聞一知二而已也。”"
                },
                {
                    "paragraph": "○宰予晝寢。子曰：“朽木不可雕也，糞土之牆不可杇也，於予與何誅。”",
                    "zhushu": "朽，許久反。杇，音汙。與，平聲，下同。○晝寢，謂當晝而寐。朽，腐也。雕，刻畫也。杇，鏝也。言其志氣昏惰，教無所施也。與，語辭。誅，責也。言不足責，乃所以深責之。"
                },
                {
                    "paragraph": "子曰：“始吾於人也，聽其言而信其行；今吾於人也，聽其言而觀其行。於予與攺是。”",
                    "zhushu": "行，去聲。○宰予能言而行不逮，故孔子自言於予之事而攺此失，亦以重警之也。胡氏曰：“‘子曰’疑衍文，不然，則非一日之言也。”○范氏曰：“君子之於學，惟日孜孜，斃而後已，惟恐其不及也。宰予晝寢，自棄孰甚焉，故夫子責之。”胡氏曰：“宰予不能以志帥氣，居然而倦。是宴安之氣勝，儆戒之志惰也。古之聖賢未嘗不以懈惰荒寧爲懼，勤勵不息自强，此孔子所以深責宰予也。聽言觀行，聖人不待是而後能，亦非緣此而盡疑學者。特因此立教，以警群弟子，使謹於言而敏於行耳。”"
                },
                {
                    "paragraph": "○子曰：“吾未見剛者。”或對曰：“申棖。”子曰：“棖也慾，焉得剛？”",
                    "zhushu": "焉，於虔反。○剛，堅强不屈之意，最人所難能者，故夫子歎其未見。申棖，弟子姓名。欲，多嗜欲也。多嗜欲，則不得爲剛矣。○程子曰：“人有慾則無剛，剛則不屈於慾。”謝氏曰：“剛與欲正相反。能勝物之謂剛，故常伸於萬物之上；爲物揜之謂慾，故常屈於萬物之下。自古有志者少，無志者多，宜夫子之未見也。棖之欲不可知，其爲人得非悻悻自好者乎？故或者疑以爲剛，然不知此其所以為慾爾。”"
                },
                {
                    "paragraph": "○子貢曰：“我不欲人之加諸我也，吾亦欲無加諸人。”子曰：“賜也，非爾所及也。”",
                    "zhushu": "子貢言我所不欲人加於我之事，我亦不欲以此加之於人。此仁者之事，不待勉強，故夫子以為非子貢所及。○程子曰：“我不欲人之加諸我，吾亦欲無加諸人，仁也；施諸己而不願，亦勿施於人，恕也。恕則子貢或能勉之，仁則非所及矣。”愚謂：無者自然而然，勿者禁止之謂，此所以為仁恕之別。"
                },
                {
                    "paragraph": "○子貢曰：“夫子之文章，可得而聞也；夫子之言性與天道，不可得而聞也。”",
                    "zhushu": "文章，德之見乎外者，威儀文辭皆是也。性者，人所受之天理；天道者，天理自然之本體，其實一理也。言夫子之文章，日見乎外，固學者所共聞；至於性與天道，則夫子罕言之，而學者有不得聞者。蓋聖門教不躐等，子貢至是始得聞之，而歎其美也。○程子曰：“此子貢聞夫子之至論而歎美之言也。”"
                },
                {
                    "paragraph": "○子路有聞，未之能行，唯恐有聞。",
                    "zhushu": "前所聞者既未及行，故恐復有所聞而行之不給也。○范氏曰：“子路聞善，勇於必行，門人自以為弗及也，故著之。若子路，可謂能用其勇矣。”"
                },
                {
                    "paragraph": "○子貢問曰：“孔文子何以謂之文也？”子曰：“敏而好學，不恥下問，是以謂之文也。”",
                    "zhushu": "好，去聲。○孔文子，衛大夫，名圉。凡人性敏者多不好學，位高者多恥下問。故謚法有以“勤學好問”為文者，蓋亦人所難也。孔圉得謚為文，以此而已。○蘇氏曰：“孔文子使太叔疾出其妻而妻之。疾通於初妻之娣，文子怒，將攻之。訪於仲尼，仲尼不對，命駕而行。疾奔宋，文子使疾弟遺室孔姞。其為人如此而謚曰文，此子貢之所以疑而問也。孔子不沒其善，言能如此，亦足以為文矣，非經天緯地之文也。”"
                },
                {
                    "paragraph": "○子謂子產，“有君子之道四焉：其行己也恭，其事上也敬，其養民也惠，其使民也義。”",
                    "zhushu": "子產，鄭大夫公孫僑。恭，謙遜也。敬，謹恪也。惠，愛利也。使民義，如都鄙有章、上下有服、田有封洫、廬井有伍之類。○吳氏曰：“數其事而責之者，其所善者多也，臧文仲不仁者三、不知者三是也。數其事而稱之者，猶有所未至也，子產有君子之道四焉是也。今或以一言蓋一人、一事蓋一時，皆非也。”"
                },
                {
                    "paragraph": "○子曰：“晏平仲善與人交，久而敬之。”",
                    "zhushu": "晏平仲，齊大夫，名嬰。程子曰：“人交久則敬衰，久而能敬，所以為善。”"
                },
                {
                    "paragraph": "○子曰：“臧文仲居蔡，山節藻棁，何如其知也？”",
                    "zhushu": "梲，章悅反。知，去聲。○臧文仲，魯大夫臧孫氏，名辰。居，猶藏也。蔡，大龜也。節，柱頭斗栱也。藻，水草名。梲，梁上短柱也。蓋爲藏龜之室，而刻山於節、畫藻於梲也。當時以文仲爲知，孔子言其不務民義，而諂瀆鬼神如此，安得爲知？春秋傳所謂作虛器，即此事也。○張子曰：“山節藻棁爲藏龜之室，祀爰居之義，同歸於不知宜矣。”"
                },
                {
                    "paragraph": "○子張問曰：“令尹子文三仕爲令尹，無喜色；三已之，無慍色。舊令尹之政，必以告新令尹。何如？”子曰：“忠矣。”曰：“仁矣乎？”曰：“未知，焉得仁？”",
                    "zhushu": "知，如字。焉，於虔反。○令尹，官名，楚上卿執政者也。子文，姓鬭，名穀於菟。其爲人也，喜怒不形，物我無閒，知有其國而不知有其身，其忠盛矣，故子張疑其仁。然其所以三仕三已而吿新令尹者，未知其皆出於天理而無人欲之私也，是以夫子但許其忠，而未許其仁也。"
                },
                {
                    "paragraph": "“崔子弑齊君，陳文子有馬十乘，棄而違之。至於他邦，則曰：‘猶吾大夫崔子也。’違之。之一邦，則又曰：‘猶吾大夫崔子也。’違之。何如？”子曰：“淸矣。”曰：“仁矣乎？”曰：“未知。焉得仁？”",
                    "zhushu": "乘，去聲。○崔子，齊大夫，名杼。齊君，莊公，名光。陳文子，亦齊大夫，名須無。十乘，四十匹也。違，去也。文子潔身去亂，可謂清矣，然未知其心果見義理之當然，而能脫然無所累乎？抑不得已於利害之私，而猶未免於怨悔也。故夫子特許其清，而不許其仁。○愚聞之師曰：“當理而無私心，則仁矣。”今以是而觀二子之事，雖其制行之高若不可及，然皆未有以見其必當於理，而眞無私心也。子張未識仁體，而悅於苟難，遂以小者信其大者，夫子之不許也宐哉。讀者於此，更以上章“不知其仁”，後篇“仁則吾不知”之語幷與三仁夷齊之事觀之，則彼此交盡，而仁之爲義可識矣。今以他書考之，子文之相楚，所謀者無非僭王猾夏之事。文子之仕齊，既失正君討賊之義，又不數歲而復反於齊焉，則其不仁亦可見矣。"
                },
                {
                    "paragraph": "○季文子三思而後行。子聞之，曰：“再，斯可矣。”",
                    "zhushu": "三，去聲。○季文子，魯大夫，名行父。每事必三思而後行，若使晉而求遭喪之禮以行，亦其一事也。斯，語辭。程子曰：“為惡之人，未嘗知有思，有思則為善矣。然至於再則已審，三則私意起而反惑矣，故夫子譏之。”○愚按：季文子慮事如此，可謂詳審，而宐無過舉矣。而宣公篡立，文子乃不能討，反爲之使齊而納賂焉，豈非程子所謂私意起而反惑之驗歟？是以君子務窮理而貴果斷，不徒多思之為尚。"
                },
                {
                    "paragraph": "○子曰：“𡩋武子邦有道則知，邦無道則愚。其知可及也，其愚不可及也。”",
                    "zhushu": "知，去聲。○甯武子，衛大夫，名兪。按春秋傳，武子仕衛，當文公、成公之時。文公有道，而武子無事可見，此其知之可及也。成公無道，至於失國，而武子周旋其間，盡心竭力，不避艱險。凡其所處，皆智巧之士所深避而不肯爲者，而能卒保其身以濟其君，此其愚之不可及也。○程子曰：“邦無道能沈晦以免患，故曰不可及也。亦有不當愚者，比干是也。”"
                },
                {
                    "paragraph": "○子在陳曰：“歸與！歸與！吾黨之小子狂簡，斐然成章，不知所以裁之。”",
                    "zhushu": "與，平聲。斐，音匪。○此孔子周流四方，道不行而思歸之歎也。吾黨小子，指門人之在魯者。狂簡，志大而略於事也。斐，文貌。成章，言其文理成就，有可觀者。裁，割正也。夫子初心，欲行其道於天下，至是而知其終不用也。於是始欲成就後學，以傳道於來世。又不得中行之士而思其次，以爲狂士志意高遠，猶或可與進於道也。但恐其過中失正，而或陷於異端耳，故欲歸而裁之也。"
                },
                {
                    "paragraph": "○子曰：“伯夷、叔齊不念舊惡，怨是用希。”",
                    "zhushu": "伯夷、叔齊，孤竹君之二子。孟子稱其“不立於惡人之朝，不與惡人言。與鄉人立，其冠不正，望望然去之，若將浼焉。”其介如此，宜若無所容矣，然其所惡之人，能改即止，故人亦不甚怨之也。○程子曰：“不念舊惡，此清者之量。”又曰：“二子之心，非夫子孰能知之？”"
                },
                {
                    "paragraph": "○子曰：“孰謂微生高直？或乞醯焉，乞諸其鄰而與之。”",
                    "zhushu": "醯，呼西反。○微生姓，高名，魯人，素有直名者。醯，醋也。人來乞時，其家無有，故乞諸鄰家以與之。夫子言此，譏其曲意殉物，掠美市恩，不得為直也。○程子曰：“微生高所枉雖小，害直為大。”范氏曰：“是曰是、非曰非、有謂有、無謂無，曰直。聖人觀人於其一介之取予，而千駟萬鍾從可知焉。故以微事斷之，所以教人不可不謹也。”"
                },
                {
                    "paragraph": "○子曰：“巧言、令色、足恭，左丘明恥之，丘亦恥之。匿怨而友其人，左丘明恥之，丘亦恥之。”",
                    "zhushu": "足，將樹反。足，過也。程子曰：“左丘明，古之聞人也。”謝氏曰：“二者之可恥，有甚於穿窬也。左丘明恥之，其所養可知矣。夫子自言‘丘亦恥之’，蓋竊比老、彭之意。又以深戒學者，使察乎此而立心以直也。”"
                },
                {
                    "paragraph": "○顏淵、季路侍。子曰：“盍各言爾志？”",
                    "zhushu": "盍，音合。○盍，何不也。"
                },
                {
                    "paragraph": "子路曰：“願車馬、衣輕裘，與朋友共。敝之而無憾。”",
                    "zhushu": "衣，去聲。○衣，服之也。裘，皮服。敝，壞也。憾，恨也。"
                },
                {
                    "paragraph": "顔淵曰：“願無伐善，無施勞。”",
                    "zhushu": "伐，誇也。善，謂有能。施，亦張大之意。勞，謂有功，易曰：“勞而不伐”是也。或曰：“勞，勞事也。勞事非己所欲，故亦不欲施之於人。”亦通。"
                },
                {
                    "paragraph": "子路曰：“願聞子之志。”子曰：“老者安之，朋友信之，少者懷之。”",
                    "zhushu": "老者養之以安，朋友與之以信，少者懷之以恩。一說：安之，安我也；信之，信我也；懷之，懷我也。亦通。○程子曰：“夫子安仁，顏淵不違仁，子路求仁。”又曰：“子路、顏淵、孔子之志，皆與物共者也，但有小大之差爾。”又曰：“子路勇於義者，觀其志，豈可以勢利拘之哉？亞於浴沂者也。顏子不自私己，故無伐善；知同於人，故無施勞。其志可謂大矣，然未免出於有意也。至於夫子，則如天地之化工，付與萬物而己不勞焉，此聖人之所爲也。今夫羈靮以御馬而不以制牛，人皆知羈靮之作在乎人，而不知羈靮之生由於馬，聖人之化，亦猶是也。先觀二子之言，後觀聖人之言，分明天地氣象。凡看論語，非但欲理會文字，須要識得聖賢氣象。”"
                },
                {
                    "paragraph": "○子曰：“已矣乎！吾未見能見其過而內自訟者也。”",
                    "zhushu": "已矣乎者，恐其終不得見而歎之也。內自訟者，口不言而心自咎也。人有過而能自知者鮮矣，知過而能内自訟者爲尤鮮。能內自訟，則其悔悟深切而能改必矣。夫子自恐終不得見而歎之，其警學者深矣。"
                },
                {
                    "paragraph": "○子曰：“十室之邑，必有忠信如丘者焉，不如丘之好學也。”",
                    "zhushu": "焉，如字，屬上句。好，去聲。○十室，小邑也。忠信如聖人，生質之美者也。夫子生知而未嘗不好學，故言此以勉人。言美質易得，至道難聞，學之至則可以為聖人，不學則不免爲鄉人而已。可不勉哉？"
                }
            ]
        },
        {
            "name": "雍也第六",
            "paragraphs": [
                {
                    "paragraph": "雍也第六",
                    "zhushu": "凡二十八章。篇内第十四章以前，大意與前篇同。",
                    "type": 1
                },
                {
                    "paragraph": "子曰：“雍也可使南面。”",
                    "zhushu": "南面者，人君聽治之位。言仲弓寬洪簡重，有人君之度也。"
                },
                {
                    "paragraph": "仲弓問子桑伯子，子曰：“可也𥳑。”",
                    "zhushu": "子桑伯子，魯人，胡氏以爲疑卽莊周所稱子桑戶者是也。仲弓以夫子許己南面，故問伯子如何。可者，僅可而有所未盡之辭。簡者，不煩之謂。"
                },
                {
                    "paragraph": "仲弓曰：“居敬而行簡，以臨其民，不亦可乎？居簡而行簡，無乃大簡乎？”",
                    "zhushu": "大，音泰。○言自處以敬，則中有主而自治嚴，如是而行簡以臨民，則事不煩而民不擾，所以爲可。若先自處以𥳑，則中無主而自治疏矣，而所行又簡，豈不失之太簡，而無法度之可守乎？家語記伯子不衣冠而處，夫子譏其欲同人道於牛馬。然則伯子蓋太簡者，而仲弓疑夫子之過許與？"
                },
                {
                    "paragraph": "子曰：“雍之言然。”",
                    "zhushu": "仲弓蓋未喻夫子可字之意，而其所言之理，有默契焉者，故夫子然之。○程子曰：“子桑伯子之簡，雖可取而未盡善，故夫子云可也。仲弓因言內主於敬而簡，則爲要直；內存乎簡而簡，則爲疎略，可謂得其旨矣。”又曰：“居敬則心中無物，故所行自簡；居簡則先有心於簡，而多一簡字矣，故曰太簡。”"
                },
                {
                    "paragraph": "○哀公問：“弟子孰爲好學？”孔子對曰：“有顏回者好學，不遷怒，不貳過。不幸短命死矣！今也則亡，未聞好學者也。”",
                    "zhushu": "好，去聲。亡，與無同。○遷，移也。貳，復也。怒於甲者，不移於乙；過於前者，不復於後。顏子克己之功至於如此，可謂眞好學矣。短命者，顏子三十二而卒也。既云今也則亡，又言未聞好學者，蓋深惜之，又以見眞好學者之難得也。○程子曰：“顏子之怒，在物不在己，故不遷。有不善未嘗不知，知之未嘗復行，不貳過也。”又曰：“喜怒在事，則理之當喜怒者也，不在血氣則不遷。若舜之誅四凶也，可怒在彼，己何與焉。如鑑之照物，妍媸在彼，隨物應之而已，何遷之有？”又曰：“如顏子地位，豈有不善？所謂不善，只是微有差失。纔差失便能知之，才知之便更不萌作。”張子曰：“慊於己者，不使萌於再。”或曰：“詩書六藝，七十子非不習而通也，而夫子獨稱顔子爲好學。顏子之所好，果何學歟？”程子曰：“學以至乎聖人之道也。”“學之道奈何？”曰：“天地儲精，得五行之秀者爲人。其本也眞而靜。其未發也五性具焉，曰仁、義、禮、智、信。形旣生矣，外物觸其形而動於中矣。其中動而七情出焉，曰喜、怒、哀、懼、愛、惡、欲。情旣熾而益蕩，其性鑿矣。故學者約其情使合於中，正其心，養其性而已。然必先明諸心，知所往，然後力行以求至焉。若顔子之非禮勿視、聽、言、動，不遷怒貳過者，則其好之篤而學之得其道也。然其未至於聖人者，守之也，非化之也。假之以年，則不日而化矣。今人乃謂聖本生知，非學可至，而所以爲學者，不過記誦文辭之閒，其亦異乎顏子之學矣。”"
                },
                {
                    "paragraph": "○子華使於齊，冉子爲其母請粟。子曰：“與之釜。”請益。曰：“與之庾。”冉子與之粟五秉。",
                    "zhushu": "使、爲，並去聲。○子華，公西赤也。使，為孔子使也。釜，六斗四升。庾，十六斗。秉，十六斛。"
                },
                {
                    "paragraph": "子曰：“赤之適齊也，乘肥馬，衣輕裘。吾聞之也，君子周急不繼富。”",
                    "zhushu": "衣，去聲。○乘肥馬、衣輕裘，言其富也。急，窮迫也。周者，補不足。繼者，續有餘。"
                },
                {
                    "paragraph": "原思爲之宰，與之粟九百，辭。",
                    "zhushu": "原思，孔子弟子，名憲。孔子為魯司宼時，以思爲宰。粟，宰之祿也。九百不言其量，不可考。"
                },
                {
                    "paragraph": "子曰：“毋！以與爾鄰里鄕黨乎！”",
                    "zhushu": "毋，禁止辭。五家為鄰，二十五家為里，萬二千五百家為鄉，五百家為黨。言常祿不當辭，有餘自可推之以周貧乏，蓋鄰、里、鄉、黨有相周之義。○程子曰：“夫子之使子華，子華之爲夫子使，義也。而冉子乃爲之請，聖人寬容，不欲直拒人。故與之少，所以示不當與也。請益而與之亦少，所以示不當益也。求未達而自與之多，則己過矣，故夫子非之。蓋赤苟至乏，則夫子必自周之，不待請矣。原思爲宰，則有常祿。思辭其多，故又敎以分諸鄰里之貧者，蓋亦莫非義也。”張子曰：“於斯二者，可見聖人之用財矣。”"
                },
                {
                    "paragraph": "○子謂仲弓曰：“犂牛之子騂且角，雖欲勿用，山川其舍諸？”",
                    "zhushu": "犁，利之反。騂，息營反。舍，上聲。○犁，雜文。騂，赤色。周人尚赤，牲用騂。角，角周正，中犧牲也。用，用以祭也。山川，山川之神也。言人雖不用，神必不舍也。仲弓父賤而行惡，故夫子以此譬之。言父之惡，不能廢其子之善，如仲弓之賢，自當見用於世也。然此論仲弓云爾，非與仲弓言也。○范氏曰：“以瞽瞍爲父而有舜，以鯀爲父而有禹。古之聖賢，不係於世類，尚矣。子能改父之過，變惡以爲美，則可謂孝矣。”"
                },
                {
                    "paragraph": "○子曰：“回也，其心三月不違仁，其餘則日月至焉而已矣。”",
                    "zhushu": "三月，言其久。仁者，心之德。心不違仁者，無私欲而有其德也。日月至焉者，或日一至焉，或月一至焉，能造其域而不能久也。○程子曰：“三月，天道小變之節，言其久也，過此則聖人矣。不違仁，只是無纖毫私欲。少有私欲，便是不仁。”尹氏曰：“此顏子於聖人，未達一閒者也，若聖人則渾然無閒斷矣。”張子曰：“始學之要，當知‘三月不違’與‘日月至焉’內外賓主之辨。使心意勉勉循循而不能已，過此幾非在我者。”"
                },
                {
                    "paragraph": "○季康子問：“仲由可使從政也與？”子曰：“由也果，於從政乎何有？”曰：“賜也，可使從政也與？”曰：“賜也達，於從政乎何有？”曰：“求也，可使從政也與？”曰：“求也藝，於從政乎何有？”",
                    "zhushu": "與，平聲。○從政，謂爲大夫。果，有決斷。達，通事理。藝，多才能。○程子曰：“季康子問三子之才可以從政乎？夫子答以各有所長。非惟三子，人各有所長。能取其長，皆可用也。”"
                },
                {
                    "paragraph": "○季氏使閔子騫爲費宰。閔子騫曰：“善爲我辭焉。如有復我者，則吾必在汶上矣。”",
                    "zhushu": "費，音秘。為，去聲。汶，音問。○閔子騫，孔子弟子，名損。費，季氏邑。汶，水名，在齊南魯北竟上。閔子不欲臣季氏，令使者善為己辭。言若再來召我，則當去之齊。○程子曰：“仲尼之門，能不仕大夫之家者，閔子、曾子數人而已。”謝氏曰：“學者能少知內外之分，皆可以樂道而忘人之勢。况閔子得聖人爲之依歸，彼其視季氏不義之富貴，不啻犬彘。又從而臣之，豈其心哉？在聖人則有不然者，蓋居亂邦、見惡人，在聖人則可；自聖人以下，剛則必取禍，柔則必取辱。閔子豈不能蚤見而豫待之乎？如由也不得其死，求也爲季氏附益，夫豈其本心哉？蓋旣無先見之知，又無克亂之才故也。然則閔子其賢乎？”"
                },
                {
                    "paragraph": "○伯牛有疾，子問之，自牖執其手，曰：“亡之，命矣夫！斯人也而有斯疾也！斯人也而有斯疾也！”",
                    "zhushu": "夫，音扶。○伯牛，孔子弟子，姓冉，名耕。有疾，先儒以爲癩也。牖，南牖也。禮：病者居北牖下。君視之，則遷於南牖下，使君得以南面視己。時伯牛家以此禮尊孔子，孔子不敢當，故不入其室，而自牖執其手，蓋與之永訣也。命，謂天命。言此人不應有此疾，而今乃有之，是乃天之所命也。然則非其不能謹疾而有以致之，亦可見矣。侯氏曰：“伯牛以德行稱，亞於顏、閔。故其將死也，孔子尤痛惜之。”"
                },
                {
                    "paragraph": "○子曰：“賢哉，回也！一簞食，一瓢飲，在陋巷。人不堪其憂，回也不改其樂。賢哉，回也！”",
                    "zhushu": "食，音嗣。樂，音洛。○簞，竹器。食，飯也。瓢，瓠也。顏子之貧如此，而處之泰然，不以害其樂，故夫子再言“賢哉回也”以深歎美之。○程子曰：“顏子之樂，非樂簞瓢陋巷也，不以貧窶累其心而改其所樂也，故夫子稱其賢。”又曰：“簞瓢陋巷非可樂，蓋自有其樂爾。其字當玩味，自有深意。”又曰：“昔受學於周茂叔，每令尋仲尼顏子樂處，所樂何事？”愚按：程子之言，引而不發，蓋欲學者深思而自得之。今亦不敢妄爲之說。學者但當從事於博文約禮之誨，以至於欲罷不能而竭其才，則庶乎有以得之矣。"
                },
                {
                    "paragraph": "○冉求曰：“非不說子之道，力不足也。”子曰：“力不足者，中道而廢。今女畫。”",
                    "zhushu": "說，音悅。女，音汝。○力不足者，欲進而不能。畫者，能進而不欲。謂之畫者，如畫地以自限也。胡氏曰：“夫子稱顏回不改其樂，冉求聞之，故有是言。然使求說夫子之道，誠如口之說芻豢，則必將盡力以求之，何患力之不足哉？畫而不進，則日退而已矣，此冉求之所以局於藝也。”"
                },
                {
                    "paragraph": "○子謂子夏曰：“女爲君子儒，無爲小人儒。”",
                    "zhushu": "儒，學者之稱。程子曰：“君子儒爲己，小人儒爲人。”○謝氏曰：“君子小人之分，義與利之閒而已。然所謂利者，豈必殖貨財之謂？以私滅公，適己自便，凡可以害天理者皆利也。子夏文學雖有餘，然意其遠者大者或昧焉，故夫子語之以此。”"
                },
                {
                    "paragraph": "○子游爲武城宰。子曰：“女得人焉爾乎？”曰：“有澹臺滅明者，行不由徑。非公事，未嘗至於偃之室也。”",
                    "zhushu": "女，音汝。澹，徒甘反。○武城，魯下邑。澹臺姓，滅明名，字子羽。徑，路之小而捷者。公事，如飲射讀法之類。不由徑，則動必以正，而無見小欲速之意可知。非公事不見邑宰，則其有以自守，而無枉己殉人之私可見矣。○楊氏曰：“爲政以人才爲先，故孔子以得人爲問。如滅明者，觀其二事之小，而其正大之情可見矣。後世有不由徑者，人必以爲迂；不至其室，人必以爲𥳑。非孔氏之徒，其孰能知而取之？”愚謂持身以滅明爲法，則無苟賤之羞；取人以子游爲法，則無邪媚之惑。"
                },
                {
                    "paragraph": "○子曰：“孟之反不伐，奔而殿。將入門，策其馬，曰：‘非敢後也，馬不進也。’”",
                    "zhushu": "殿，去聲。○孟之反，魯大夫，名側。胡氏曰：“反卽莊周所稱孟子反者是也。”伐，誇功也。奔，敗走也。軍後曰殿。策，鞭也。戰敗而還，以後爲功。反奔而殿，故以此言自揜其功也。事在哀公十一年。○謝氏曰：“人能操無欲上人之心，則人欲日消、天理日明，而凡可以矜己誇人者，皆無足道矣。然不知學者欲上人之心無時而忘也，若孟之反，可以為法矣。”"
                },
                {
                    "paragraph": "○子曰：“不有祝鮀之佞而有宋朝之美，難乎免於今之世矣！”",
                    "zhushu": "鮀，徒河反。○祝，宗廟之官。鮀，衞大夫，字子魚，有口才。朝，宋公子，有美色。言衰世好諛悅色，非此難免，蓋傷之也。"
                },
                {
                    "paragraph": "○子曰：“誰能出不由户？何莫由斯道也？”",
                    "zhushu": "言人不能出不由户，何故乃不由此道邪？怪而歎之之辭。○洪氏曰：“人知出必由戸，而不知行必由道。非道遠人，人自遠爾。”"
                },
                {
                    "paragraph": "○子曰：“質勝文則野，文勝質則史。文質彬彬，然後君子。”",
                    "zhushu": "野，野人，言鄙略也。史，掌文書，多聞習事，而誠或不足也。彬彬，猶班班，物相雜而適均之貌。言學者當損有餘，補不足，至於成德，則不期然而然矣。○楊氏曰：“文質不可以相勝。然質之勝文，猶之甘可以受和，白可以受采也。文勝而至於滅質，則其本亡矣。雖有文，將安施乎？然則與其史也，寧野。”"
                },
                {
                    "paragraph": "○子曰：“人之生也直，罔之生也幸而免。”",
                    "zhushu": "程子曰：“生理本直。罔，不直也，而亦生者，幸而免爾。”"
                },
                {
                    "paragraph": "○子曰：“知之者不如好之者，好之者不如樂之者。”",
                    "zhushu": "好，去聲。樂，音洛。○尹氏曰：“知之者，知有此道也。好之者，好而未得也。樂之者，有所得而樂之也。”張敬夫曰：“譬之五穀，知者知其可食者也，好者食而嗜之者也，樂者嗜之而飽者也。知而不能好，則是知之未至也；好之而未及於樂，則是好之未至也。此古之學者，所以自强而不息者歟？”"
                },
                {
                    "paragraph": "○子曰：“中人以上，可以語上也；中人以下，不可以語上也。”",
                    "zhushu": "以上之上，上聲。語，去聲。○語，吿也。言敎人者，當隨其高下而告語之，則其言易入而無躐等之弊也。○張敬夫曰：“聖人之道，精粗雖無二致，但其施敎，則必因其材而篤焉。蓋中人以下之質，驟而語之太高，非惟不能以入，且將妄意躐等，而有不切於身之弊，亦終於下而已矣。故就其所及而語之，是乃所以使之切問近思，而漸進於高遠也。”"
                },
                {
                    "paragraph": "○樊遲問知。子曰：“務民之義，敬鬼神而遠之，可謂知矣。”問仁。曰：“仁者先難而後獲，可謂仁矣。”",
                    "zhushu": "知、遠，皆去聲。○民，亦人也。獲，謂得也。專用力於人道之所宜，而不惑於鬼神之不可知，知者之事也。先其事之所難，而後其效之所得，仁者之心也。此必因樊遲之失而吿之。○程子曰：“人多信鬼神，惑也。而不信者又不能敬，能敬能遠，可謂知矣。”又曰：“先難，克己也。以所難爲先，而不計所獲，仁也。”呂氏曰：“當務爲急，不求所難知；力行所知，不憚所難爲。”"
                },
                {
                    "paragraph": "○子曰：“知者樂水，仁者樂山；知者動，仁者靜；知者樂，仁者壽。”",
                    "zhushu": "知，去聲。樂，上二字並五教反，下一字音洛。○樂，喜好也。知者達於事理而周流無滯，有似於水，故樂水；仁者安於義理而厚重不遷，有似於山，故樂山。動靜以體言，樂壽以效言也。動而不括故樂，靜而有常故壽。○程子曰：“非體仁知之深者，不能如此形容之。”"
                },
                {
                    "paragraph": "○子曰：“齊一變，至於魯；魯一變，至於道。”",
                    "zhushu": "孔子之時，齊俗急功利，喜夸詐，乃霸政之餘習。魯則重禮教，崇信義，猶有先王之遺風焉，但人亡政息，不能無廢墜爾。道，則先王之道也。言二國之政俗有美惡，故其變而之道有難易。○程子曰：“夫子之時，齊強魯弱，孰不以為齊勝魯也，然魯猶存周公之法制。齊由桓公之霸，為從簡尙功之治，太公之遺法變易盡矣，故一變乃能至魯。魯則脩舉廢墜而已，一變則至於先王之道也。”愚謂二國之俗，惟夫子為能變之而不得試。然因其言以考之，則其施爲緩急之序，亦略可見矣。"
                },
                {
                    "paragraph": "○子曰：“觚不觚，觚哉！觚哉！”",
                    "zhushu": "觚，音孤。○觚，稜也，或曰酒器，或曰木𥳑，皆器之有稜者也。不觚者，蓋當時失其制而不爲稜也。觚哉觚哉，言不得爲觚也。○程子曰：“觚而失其形制，則非觚也。舉一器，而天下之物莫不皆然。故君而失其君之道，則爲不君；臣而失其臣之職，則爲虛位。”范氏曰：“人而不仁則非人，國而不治則不國矣。”"
                },
                {
                    "paragraph": "○宰我問曰：“仁者，雖吿之曰：‘井有仁焉。’其從之也？”子曰：“何爲其然也？君子可逝也，不可陷也；可欺也，不可罔也。”",
                    "zhushu": "劉聘君曰“有仁之仁當作人”，今從之。從，謂隨之於井而救之也。宰我信道不篤，而憂為仁之陷害，故有此問。逝，謂使之往救。陷，謂陷之於井。欺，謂誑之以理之所有。罔，謂昧之以理之所無。蓋身在井上，乃可以救井中之人；若從之於井，則不復能救之矣。此理甚明，人所易曉，仁者雖切於救人而不私其身，然不應如此之愚也。"
                },
                {
                    "paragraph": "○子曰：“君子博學於文，約之以禮，亦可以弗畔矣夫！”",
                    "zhushu": "夫，音扶。○約，要也。畔，背也。君子學欲其博，故於文無不考；守欲其要，故其動必以禮。如此，則可以不背於道矣。○程子曰：“博學於文而不約之以禮，必至於汗漫。博學矣，又能守禮而由於規矩，則亦可以不畔道矣。”"
                },
                {
                    "paragraph": "○子見南子，子路不說。夫子矢之曰：“予所否者，天厭之！天厭之！”",
                    "zhushu": "說，音悅。否，方九反。○南子，衞靈公之夫人，有淫行。孔子至衞，南子請見，孔子辭謝，不得已而見之。蓋古者仕於其國，有見其小君之禮。而子路以夫子見此淫亂之人爲辱，故不悅。矢，誓也。所，誓辭也，如云“所不與崔、慶者”之類。否，謂不合於禮，不由其道也。厭，棄絕也。聖人道大德全，無可不可。其見惡人，固謂在我有可見之禮，則彼之不善，我何與焉。然此豈子路所能測哉？故重言以誓之，欲其姑信此而深思以得之也。"
                },
                {
                    "paragraph": "○子曰：“中庸之爲德也，其至矣乎！民鮮久矣。”",
                    "zhushu": "鮮，上聲。○中者，無過無不及之名也。庸，平常也。至，極也。鮮，少也。言民少此德，今已久矣。○程子曰：“不偏之謂中，不易之謂庸。中者天下之正道，庸者天下之定理。自世教衰，民不興於行，少有此德久矣。”"
                },
                {
                    "paragraph": "○子貢曰：“如有博施於民而能濟衆，何如？可謂仁乎？”子曰：“何事於仁，必也聖乎！堯舜其猶病諸！",
                    "zhushu": "施，去聲。○博，廣也。仁以理言，通乎上下。聖以地言，則造其極之名也。乎者，疑而未定之辭。病，心有所不足也。言此何止於仁，必也聖人能之乎！則雖堯舜之聖，其心猶有所不足於此也。以是求仁，愈難而愈遠矣。"
                },
                {
                    "paragraph": "夫仁者，己欲立而立人，己欲達而達人。",
                    "zhushu": "夫，音扶。○以己及人，仁者之心也。於此觀之，可以見天理之周流而無閒矣。狀仁之體，莫切於此。"
                },
                {
                    "paragraph": "能近取譬，可謂仁之方也已。”",
                    "zhushu": "譬，喻也。方，術也。近取諸身，以己所欲譬之他人，知其所欲亦猶是也。然後推其所欲以及於人，則恕之事而仁之術也。於此勉焉，則有以勝其人欲之私，而全其天理之公矣。○程子曰：“醫書以手足痿痺爲不仁，此言最善名狀。仁者以天地萬物爲一體，莫非己也。認得爲己，何所不至；若不屬己，自與己不相干。如手足之不仁，氣已不貫，皆不屬己。故博施濟衆，乃聖人之功用。仁至難言，故止曰：‘己欲立而立人，己欲達而達人，能近取譬，可謂仁之方也已。’欲令如是觀仁，可以得仁之體。”又曰：“論語言‘堯舜其猶病諸’者二。夫博施者，豈非聖人之所欲？然必五十乃衣帛，七十乃食肉。聖人之心，非不欲少者亦衣帛食肉也，顧其養有所不贍爾，此病其施之不博也。濟衆者，豈非聖人之所欲？然治不過九州。聖人非不欲四海之外亦兼濟也，顧其治有所不及爾，此病其濟之不衆也。推此以求，脩己以安百姓，則爲病可知。苟以吾治已足，則便不是聖人。”呂氏曰：“子貢有志於仁，徒事高遠，未知其方。孔子敎以於己取之，庶近而可入。是乃為仁之方，雖博施濟衆，亦由此進。”"
                }
            ]
        },
        {
            "name": "述而第七",
            "paragraphs": [
                {
                    "paragraph": "述而第七",
                    "zhushu": "此篇多記聖人謙己誨人之辭及其容貌行事之實。凡三十七章。",
                    "type": 1
                },
                {
                    "paragraph": "子曰：“述而不作，信而好古，竊比於我老彭。”",
                    "zhushu": "好，去聲。○述，傳舊而已。作，則創始也。故作非聖人不能，而述則賢者可及。竊比，尊之之辭。我，親之之辭。老彭，商賢大夫，見大戴禮，蓋信古而傳述者也。孔子删詩書，定禮樂，贊周易，脩春秋，皆傳先王之舊，而未嘗有所作也，故其自言如此。蓋不惟不敢當作者之聖，而亦不敢顯然自附於古之賢人；蓋其德愈盛而心愈下，不自知其辭之謙也。然當是時，作者略備，夫子蓋集羣聖之大成而折衷之。其事雖述，而功則倍於作矣，此又不可不知也。"
                },
                {
                    "paragraph": "○子曰：“默而識之，學而不厭，誨人不倦，何有於我哉？”",
                    "zhushu": "識，音志，又如字。○識，記也。默識，謂不言而存諸心也。一說：識，知也，不言而心解也。前說近是。何有於我，言何者能有於我也。三者已非聖人之極至，而猶不敢當，則謙而又謙之辭也。"
                },
                {
                    "paragraph": "○子曰：“德之不脩，學之不講，聞義不能徙，不善不能改，是吾憂也。”",
                    "zhushu": "尹氏曰：“德必脩而後成，學必講而後明，見善能徙，改過不吝，此四者日新之要也。苟未能之，聖人猶憂，況學者乎？”"
                },
                {
                    "paragraph": "○子之燕居，申申如也，夭夭如也。",
                    "zhushu": "燕居，閒暇無事之時。楊氏曰：“申申，其容舒也。夭夭，其色愉也。”○程子曰：“此弟子善形容聖人處也，爲申申字說不盡，故更著夭夭字。今人燕居之時，不怠惰放肆，必太嚴厲。嚴厲時著此四字不得，怠惰放肆時亦著此四字不得，惟聖人便自有中和之氣。”"
                },
                {
                    "paragraph": "○子曰：“甚矣吾衰也！久矣吾不復夣見周公。”",
                    "zhushu": "復，扶又反。○孔子盛時，志欲行周公之道，故夢寐之閒，如或見之。至其老而不能行也，則無復是心，而亦無復是夢矣，故因此而自歎其衰之甚也。○程子曰：“孔子盛時，寤寐常存行周公之道；及其老也，則志慮衰而不可以有爲矣。蓋存道者心，無老少之異；而行道者身，老則衰也。”"
                },
                {
                    "paragraph": "○子曰：“志於道，",
                    "zhushu": "志者，心之所之之謂。道，則人倫日用之閒所當行者是也。如此而心必之焉，則所適者正，而無他岐之惑矣。"
                },
                {
                    "paragraph": "據於德，",
                    "zhushu": "據，音倨。○據者，執守之意。德者，得也，得其道於心而不失之謂也。得之於心而守之不失，則終始惟一，而有日新之功矣。"
                },
                {
                    "paragraph": "依於仁，",
                    "zhushu": "依者，不違之謂。仁，則私欲盡去而心德之全也。功夫至此而無終食之違，則存養之熟，無適而非天理之流行矣。"
                },
                {
                    "paragraph": "游於藝。”",
                    "zhushu": "游者，玩物適情之謂。藝，則禮樂之文，射、御、書、數之法，皆至理所寓，而日用之不可闕者也。朝夕游焉，以博其義理之趣，則應務有餘，而心亦無所放矣。○此章言人之爲學當如是也。蓋學莫先於立志，志道，則心存於正而不他；據德，則道得於心而不失；依仁，則德性常用而物欲不行；游藝，則小物不遺而動息有養。學者於此，有以不失其先後之序、輕重之倫焉，則本末兼該，內外交飬，日用之閒，無少閒𨻶，而涵泳從容，忽不自知其入於聖賢之域矣。"
                },
                {
                    "paragraph": "○子曰：“自行束脩以上，吾未嘗無誨焉。”",
                    "zhushu": "脩，脯也。十脡為束。古者相見，必執贄以爲禮，束脩其至薄者。蓋人之有生，同具此理，故聖人之於人，無不欲其入於善。但不知來學，則無往敎之禮，故苟以禮來，則無不有以教之也。"
                },
                {
                    "paragraph": "○子曰：“不憤不啓，不悱不發，舉一隅不以三隅反，則不復也。”",
                    "zhushu": "憤，房粉反。悱，芳匪反。復，扶又反。○憤者，心求通而未得之意。悱者，口欲言而未能之貌。啓，謂開其意。發，謂達其辭。物之有四隅者，舉一可知其三。反者，還以相證之義。復，再吿也。上章已言聖人誨人不倦之意，因并記此，欲學者勉於用力，以爲受教之地也。○程子曰：“憤悱，誠意之見於色辭者也。待其誠至而後告之。旣吿之，又必待其自得，乃復吿爾。”又曰：“不待憤悱而發，則知之不能堅固；待其憤悱而後發，則沛然矣。”"
                },
                {
                    "paragraph": "○子食于有喪者之側，未嘗飽也。",
                    "zhushu": "臨喪哀，不能甘也。"
                },
                {
                    "paragraph": "子於是日哭，則不歌。",
                    "zhushu": "哭，謂弔哭。日之內，餘哀未忘，自不能歌也。○謝氏曰：“學者於此二者，可見聖人情性之正也。能識聖人之情性，然後可以學道。”"
                },
                {
                    "paragraph": "○子謂顔淵曰：“用之則行，舍之則藏，惟我與爾有是夫！”",
                    "zhushu": "舍，上聲。夫，音扶。○尹氏曰：“用舍無與於己，行藏安於所遇，命不足道也。顔子幾於聖人，故亦能之。”"
                },
                {
                    "paragraph": "子路曰：“子行三軍，則誰與？”",
                    "zhushu": "萬二千五百人爲軍，大國三軍。子路見孔子獨美顏淵，自負其勇，意夫子若行三軍，必與己同。"
                },
                {
                    "paragraph": "子曰：“暴虎馮河，死而無悔者，吾不與也。必也臨事而懼，好謀而成者也。”",
                    "zhushu": "馮，皮冰反。好，去聲。○暴虎，徒搏。馮河，徒涉。懼，謂敬其事。成，謂成其謀。言此皆以抑其勇而教之，然行師之要實不外此，子路蓋不知也。○謝氏曰：“聖人於行藏之間，無意無必。其行非貪位，其藏非獨善也。若有欲心，則不用而求行，舍之而不藏矣，是以惟顏子爲可以與於此。子路雖非有欲心者，然未能無固必也，至以行三軍爲問，則其論益卑矣。夫子之言，蓋因其失而救之。夫不謀無成，不懼必敗，小事尚然，而况於行三軍乎？”"
                },
                {
                    "paragraph": "○子曰：“富而可求也，雖執鞭之士，吾亦爲之。如不可求，從吾所好。”",
                    "zhushu": "好，去聲。○執鞭，賤者之事。設言富若可求，則雖身爲賤役以求之，亦所不辭。然有命焉，非求之可得也，則安於義理而已矣，何必徒取辱哉○？蘇氏曰：“聖人未嘗有意於求富也，豈問其可不可哉？爲此語者，特以明其決不可求爾。”楊氏曰：“君子非惡富貴而不求，以其在天，無可求之道也。”"
                },
                {
                    "paragraph": "○子之所愼：齊，戰，疾。",
                    "zhushu": "齊，側皆反。○齊之爲言齊也，將祭而齊其思慮之不齊者，以交於神明也。誠之至與不至，神之饗與不饗，皆決於此。戰則衆之死生、國之存亡繫焉，疾又吾身之所以死生存亡者，皆不可以不謹也。○尹氏曰：“夫子無所不謹，弟子記其大者耳。”"
                },
                {
                    "paragraph": "○子在齊聞韶，三月不知肉味。曰：“不圖爲樂之至於斯也！”",
                    "zhushu": "史記三月上有“學之”二字。不知肉味，蓋心一於是而不及乎他也。曰：不意舜之作樂至於如此之美，則有以極其情文之備，而不覺其歎息之深也，蓋非聖人不足以及此。○范氏曰：“韶盡美又盡善，樂之無以加此也。故學之三月，不知肉味，而嘆美之如此。誠之至，感之深也。”"
                },
                {
                    "paragraph": "○冉有曰：“夫子爲衞君乎？”子貢曰：“諾。吾將問之。”",
                    "zhushu": "爲，去聲。爲，猶助也。衞君，出公輒也。靈公逐其世子蒯聵。公薨，而國人立蒯聵之子輒。於是晉納蒯聵而輒拒之。時孔子居衛，衛人以蒯聵得罪於父，而輒嫡孫當立，故冉有疑而問之。諾，應辭也。"
                },
                {
                    "paragraph": "入，曰：“伯夷、叔齊何人也？”曰：“古之賢人也。”曰：“怨乎？”曰：“求仁而得仁，又何怨。”出，曰：“夫子不爲也。”",
                    "zhushu": "伯夷、叔齊，孤竹君之二子。其父將死，遺命立叔齊。父卒，叔齊遜伯夷。伯夷曰：“父命也”，遂逃去。叔齊亦不立而逃之，國人立其中子。其後武王伐紂，夷、齊扣馬而諫。武王滅商，夷、齊恥食周粟，去隱於首陽山，遂餓而死。怨，猶悔也。君子居是邦，不非其大夫，况其君乎？故子貢不斥衛君，而以夷、齊爲問。夫子告之如此，則其不爲衞君可知矣。蓋伯夷以父命爲尊，叔齊以天倫爲重。其遜國也，皆求所以合乎天理之正，而卽乎人心之安。旣而各得其志焉，則視棄其國猶敝蹝爾，何怨之有？若衛輒之據國拒父而唯恐失之，其不可同年而語明矣。○程子曰：“伯夷、叔齊遜國而逃，諫伐而餓，終無怨悔，夫子以爲賢，故知其不與輒也。”"
                },
                {
                    "paragraph": "○子曰：“飯疏食飮水，曲肱而枕之，樂亦在其中矣。不義而富且貴，於我如浮雲。”",
                    "zhushu": "飯，符晚反。食，音嗣。枕，去聲。樂，音洛。○飯，食之也。疏食，麤飯也。聖人之心，渾然天理，雖處困極，而樂亦無不在焉。其視不義之富貴，如浮雲之無有，漠然無所動於其中也。○程子曰：“非樂疏食飮水也，雖疏食飮水，不能攺其樂也。不義之富貴，視之輕如浮雲然。”又曰：“須知所樂者何事。”"
                },
                {
                    "paragraph": "○子曰：“加我數年，五十以學易，可以無大過矣。”",
                    "zhushu": "劉聘君見元城劉忠定公自言嘗讀他論，“加”作假，“五十”作卒。蓋加、假聲相近而誤讀，卒與五十字相似而誤分也。愚按：此章之言，史記作為“假我數年，若是我於易則彬彬矣”。加正作假，而無五十字。蓋是時，孔子年已幾七十矣，五十字誤無疑也。學易，則明乎吉凶消長之理，進退存亡之道，故可以無大過。蓋聖人深見易道之無窮，而言此以教人，使知其不可不學，而又不可以易而學也。"
                },
                {
                    "paragraph": "○子所雅言，詩、書、執禮，皆雅言也。",
                    "zhushu": "雅，常也。執，守也。詩以理情性，書以道政事，禮以謹節文，皆切於日用之實，故常言之。禮獨言執者，以人所執守而言，非徒誦說而已也。○程子曰：“孔子雅素之言，止於如此。若性與天道，則有不可得而聞者，要在默而識之也。”謝氏曰：“此因學易之語而類記之。”"
                },
                {
                    "paragraph": "○葉公問孔子於子路，子路不對。",
                    "zhushu": "葉，舒涉反。○葉公，楚葉縣尹沈諸梁，字子高，僭稱公也。葉公不知孔子，必有非所問而問者，故子路不對。抑亦以聖人之德，實有未易名言者與？"
                },
                {
                    "paragraph": "子曰：“女奚不曰，其爲人也，發憤忘食，樂以忘憂，不知老之將至云爾。”",
                    "zhushu": "未得，則發憤而忘食；已得，則樂之而忘憂。以是二者俛焉日有孳孳，而不知年數之不足，但自言其好學之篤耳。然深味之，則見其全體至極，純亦不已之妙，有非聖人不能及者。蓋凡夫子之自言類如此，學者宐致思焉。"
                },
                {
                    "paragraph": "○子曰：“我非生而知之者，好古，敏以求之者也。”",
                    "zhushu": "好，去聲。○生而知之者，氣質淸明，義理昭著，不待學而知也。敏，速也，謂汲汲也。○尹氏曰：“孔子以生知之聖，每云好學者，非惟勉人也，蓋生而可知者義理爾，若夫禮樂名物，古今事變，亦必待學而後有以驗其實也。"
                },
                {
                    "paragraph": "○子不語怪，力，亂，神。",
                    "zhushu": "怪異、勇力、悖亂之事，非理之正，固聖人所不語。鬼神，造化之迹，雖非不正，然非窮理之至，有未易明者，故亦不輕以語人也。○謝氏曰：“聖人語常而不語怪，語德而不語力，語治而不語亂，語人而不語神。”"
                },
                {
                    "paragraph": "○子曰：“三人行，必有我師焉。擇其善者而從之，其不善者而改之。”",
                    "zhushu": "三人同行，其一我也。彼二人者，一善一惡，則我從其善而改其惡焉，是二人者皆我師也。○尹氏曰：“見賢思齊，見不賢而内自省，則善惡皆我之師，進善其有窮乎？”"
                },
                {
                    "paragraph": "○子曰：“天生德於予，桓魋其如予何？”",
                    "zhushu": "魋，徒雷反。○桓魋，宋司馬向魋也。出於桓公，故又稱桓氏。魋欲害孔子，孔子言天旣賦我以如是之德，則桓魋其奈我何？言必不能違天害己。"
                },
                {
                    "paragraph": "○子曰：“二三子以我爲隱乎？吾無隱乎爾。吾無行而不與二三子者，是丘也。”",
                    "zhushu": "諸弟子以夫子之道高深不可幾及，故疑其有隱，而不知聖人作、止、語、默無非敎也，故夫子以此言曉之。與，猶示也。○程子曰：“聖人之道猶天然，門弟子親炙而冀及之，然後知其高且遠也。使誠以爲不可及，則趨向之心不幾於怠乎？故聖人之敎，常俯而就之如此，非獨使資質庸下者勉思企及，而才氣高邁者亦不敢躐易而進也。”呂氏曰：“聖人體道無隱，與天象昭然，莫非至敎。常以示人，而人自不察。”"
                },
                {
                    "paragraph": "○子以四敎：文，行，忠，信。",
                    "zhushu": "行，去聲。○程子曰：“敎人以學文脩行而存忠信也。忠信，本也。”"
                },
                {
                    "paragraph": "○子曰：“聖人，吾不得而見之矣；得見君子者，斯可矣。”",
                    "zhushu": "聖人，神明不測之號。君子，才德出衆之名。"
                },
                {
                    "paragraph": "子曰：“善人，吾不得而見之矣；得見有恆者，斯可矣。",
                    "zhushu": "恆，胡登反。○“子曰”字疑衍文。恆，常久之意。張子曰：“有恆者，不貳其心。善人者，志於仁而無惡。”"
                },
                {
                    "paragraph": "亡而爲有，虛而爲盈，約而爲㤗，難乎有恆矣。”",
                    "zhushu": "亡，讀為無。○三者皆虛夸之事，凡若此者，必不能守其常也。○張敬夫曰：“聖人、君子以學言，善人、有恆者以質言。”愚謂有恆者之與聖人，高下固懸絶矣，然未有不自有恆而能至於聖者也。故章末申言有恆之義，其示人入德之門，可謂深切而著明矣。"
                },
                {
                    "paragraph": "○子釣而不綱，弋不射宿。",
                    "zhushu": "射，食亦反。○綱，以大繩屬網，絕流而漁者也。弋，以生絲繫矢而射也。宿，宿鳥。○洪氏曰：“孔子少貧賤，爲養與祭，或不得已而釣弋，如獵較是也。然盡物取之，出其不意，亦不爲也。此可見仁人之本心矣。待物如此，待人可知；小者如此，大者可知。”"
                },
                {
                    "paragraph": "○子曰：“蓋有不知而作之者，我無是也。多聞擇其善者而從之，多見而識之，知之次也。”",
                    "zhushu": "識，音志。○不知而作，不知其理而妄作也。孔子自言未嘗妄作，蓋亦謙辭，然亦可見其無所不知也。識，記也。所從不可不擇，記則善惡皆當存之，以備參考。如此者雖未能實知其理，亦可以次於知之者也。"
                },
                {
                    "paragraph": "○互鄕難與言，童子見，門人惑。",
                    "zhushu": "見，賢遍反。○互鄉，鄉名。其人習於不善，難與言善。惑者，疑夫子不當見之也。"
                },
                {
                    "paragraph": "子曰：“與其進也，不與其退也，唯何甚！人潔己以進，與其潔也，不保其往也。”",
                    "zhushu": "疑此章有錯𥳑。“人潔”至“往也”十四字，當在“與其進也”之前。潔，脩治也。與，許也。往，前日也。言人潔己而來，但許其能自潔耳，固不能保其前日所爲之善惡也；但許其進而來見耳，非許其旣退而爲不善也。蓋不追其旣往，不逆其將來，以是心至，斯受之耳。唯字上下，疑又有闕文，大抵亦不爲已甚之意。○程子曰：“聖人待物之洪如此。”"
                },
                {
                    "paragraph": "○子曰：“仁遠乎哉？我欲仁，斯仁至矣。”",
                    "zhushu": "仁者，心之德，非在外也。放而不求，故有以為遠者；反而求之，則卽此而在矣，夫豈遠哉○？程子曰：“爲仁由己，欲之則至，何遠之有？”"
                },
                {
                    "paragraph": "○陳司敗問昭公知禮乎？孔子曰：“知禮。”",
                    "zhushu": "陳，國名。司敗，官名，卽司寇也。昭公，魯君，名裯。習於威儀之節，當時以爲知禮。故司敗以爲問，而孔子答之如此。"
                },
                {
                    "paragraph": "孔子退，揖巫馬期而進之，曰：“吾聞君子不黨，君子亦黨乎？君取於吳爲同姓，謂之吳孟子。君而知禮，孰不知禮？”",
                    "zhushu": "取，七住反。○巫馬姓，期字，孔子弟子，名施。司敗揖而進之也。相助匿非曰黨。禮不娶同姓，而魯與吳皆姬姓。謂之吳孟子者，諱之使若宋女子姓者然。"
                },
                {
                    "paragraph": "巫馬期以告。子曰：“丘也幸，苟有過，人必知之。”",
                    "zhushu": "孔子不可自謂諱君之惡，又不可以娶同姓爲知禮，故受以爲過而不辭。○吳氏曰：“魯蓋夫子父母之國，昭公，魯之先君也。司敗又未嘗顯言其事，而遽以知禮爲問，其對之宐如此也。及司敗以爲有黨，而夫子受以為過，蓋夫子之盛德，無所不可也。然其受以為過也，亦不正言其所以過，初若不知孟子之事者，可以為萬世之法矣。”"
                },
                {
                    "paragraph": "○子與人歌而善，必使反之，而後和之。",
                    "zhushu": "和，去聲。○反，復也。必使復歌者，欲得其詳而取其善也。而後和之者，喜得其詳而與其善也。此見聖人氣象從容，誠意懇至，而其謙遜審密，不掩人善又如此。蓋一事之微，而衆善之集，有不可勝旣者焉，讀者宐詳味之。"
                },
                {
                    "paragraph": "○子曰：“文，莫吾猶人也。躬行君子，則吾未之有得。”",
                    "zhushu": "莫，疑辭。猶人，言不能過人，而尙可以及人。未之有得，則全未有得，皆自謙之辭。而足以見言行之難易緩急，欲人之勉其實也。○謝氏曰：“文雖聖人無不與人同，故不遜；能躬行君子，斯可以入聖，故不居；猶言君子道者三我無能焉。”"
                },
                {
                    "paragraph": "○子曰：“若聖與仁，則吾豈敢？抑爲之不厭，誨人不倦，則可謂云爾已矣。”公西華曰：“正唯弟子不能學也。”",
                    "zhushu": "此亦夫子之謙辭也。聖者，大而化之。仁，則心德之全而人道之備也。爲之，謂爲仁聖之道。誨人，亦謂以此敎人也。然不厭不倦，非己有之則不能，所以弟子不能學也。○晁氏曰：“當時有稱夫子聖且仁者，以故夫子辭之。苟辭之而已焉，則無以進天下之材，率天下之善，將使聖與仁爲虛器，而人終莫能至矣。故夫子雖不居仁聖，而必以爲之不厭、誨人不倦自處也。”可謂云爾已矣者，無他之辭也。公西華仰而歎之，其亦深知夫子之意矣。"
                },
                {
                    "paragraph": "○子疾病，子路請禱。子曰：“有諸？”子路對曰：“有之。誄曰：‘禱爾于上下神祇。’”子曰：“丘之禱久矣。”",
                    "zhushu": "誄，力軌反。○禱，謂禱於鬼神。有諸，問有此理否。誄者，哀死而述其行之辭也。上下，謂天地。天曰神，地曰祇。禱者，悔過遷善，以祈神之佑也。無其理則不必禱，既曰有之，則聖人未嘗有過，無善可遷。其素行固已合於神明，故曰：“丘之禱久矣。”又士喪禮，疾病行禱五祀，蓋臣子迫切之至情，有不能自已者，初不請於病者而後禱也。故孔子之於子路，不直拒之，而但告以無所事禱之意。"
                },
                {
                    "paragraph": "○子曰：“奢則不孫，儉則固。與其不孫也，寧固。”",
                    "zhushu": "孫，去聲。孫，順也。固，陋也。奢儉俱失中，而奢之害大。○晁氏曰：“不得已而救時之弊也。”"
                },
                {
                    "paragraph": "○子曰：“君子坦蕩蕩，小人長戚戚。”",
                    "zhushu": "坦，平也。蕩蕩，寬廣貌。程子曰：“君子循理，故常舒泰；小人役於物，故多憂戚。”○程子曰：“君子坦蕩蕩，心廣體胖。”"
                },
                {
                    "paragraph": "○子溫而厲，威而不猛，恭而安。",
                    "zhushu": "厲，嚴肅也。人之德性本無不備，而氣質所賦，鮮有不偏，惟聖人全體渾然，隂陽合德，故其中和之氣見於容貌之閒者如此。門人熟察而詳記之，亦可見其用心之密矣。抑非知足以知聖人而善言德行者不能也，故程子以爲曾子之言。學者所宐反復而玩心也。"
                }
            ]
        },
        {
            "name": "泰伯第八",
            "paragraphs": [
                {
                    "paragraph": "泰伯第八",
                    "zhushu": "凡二十一章。",
                    "type": 1
                },
                {
                    "paragraph": "子曰：“泰伯，其可謂至德也已矣！三以天下讓，民無得而稱焉。”",
                    "zhushu": "泰伯，周大王之長子。至德，謂德之至極，無以復加者也。三讓，謂固遜也。無得而稱，其遜隱微，無迹可見也。蓋大王三子：長泰伯，次仲雍，次季歷。大王之時，商道寖衰，而周日彊大。季歷又生子昌，有聖德。大王因有翦商之志，而泰伯不從，大王遂欲傳位季歷以及昌。泰伯知之，卽與仲雍逃之荆蠻。於是大王乃立季歷，傳國至昌，而三分天下有其二，是爲文王。文王崩，子發立，遂克商而有天下，是為武王。夫以泰伯之德，當商周之際，固足以朝諸侯有天下矣，乃棄不取而又泯其跡焉，則其德之至極爲何如哉！蓋其心即夷齊扣馬之心，而事之難處有甚焉者，宜夫子之歎息而贊美之也。泰伯不從，事見春秋傳。"
                },
                {
                    "paragraph": "○子曰：“恭而無禮則勞，愼而無禮則葸，勇而無禮則亂，直而無禮則絞。",
                    "zhushu": "葸，絲里反。絞，古卯反。○葸，畏懼貌。絞，急切也。無禮則無節文，故有四者之弊。"
                },
                {
                    "paragraph": "君子篤於親，則民興於仁；故舊不遺，則民不偷。”",
                    "zhushu": "君子，謂在上之人也。興，起也。偷，薄也。○張子曰：“人道知所先後，則恭不勞、慎不葸、勇不亂、直不絞，民化而德厚矣。”○吳氏曰：“君子以下，當自為一章，乃曾子之言也。”愚按：此一節與上文不相蒙，而與首篇愼終追遠之意相類，吳說近是。"
                },
                {
                    "paragraph": "○曾子有疾，召門弟子曰：“啓予足！啓予手！詩云‘戰戰兢兢，如臨深淵，如履薄冰。’而今而後，吾知免夫！小子！”",
                    "zhushu": "夫，音扶。○啓，開也。曾子平日以為身體受於父母，不敢毀傷，故於此使弟子開其衾而視之。詩小旻之篇。戰戰，恐懼。兢兢，戒謹。臨淵，恐墜；履冰，恐陷也。曾子以其所保之全示門人，而言其所以保之之難如此；至於將死，而後知其得免於毀傷也。小子，門人也。語畢而又呼之，以致反復丁寧之意，其警之也深矣。○程子曰：“君子曰終，小人曰死。君子保其身以没，爲終其事也，故曾子以全歸爲免矣。”尹氏曰：“父母全而生之，子全而歸之。曾子臨終而啓手足，爲是故也。非有得於道，能如是乎？”范氏曰：“身體猶不可虧也，况虧其行以辱其親乎？”"
                },
                {
                    "paragraph": "○曾子有疾。孟敬子問之。",
                    "zhushu": "孟敬子，魯大夫。仲孫氏，名捷，問之者，問其疾也。"
                },
                {
                    "paragraph": "曾子言曰：“鳥之將死，其鳴也哀；人之將死，其言也善。",
                    "zhushu": "言，自言也。鳥畏死，故鳴哀。人窮反本，故言善。此曾子之謙辭，欲敬子知其所言之善而識之也。"
                },
                {
                    "paragraph": "君子所貴乎道者三：動容貌，斯遠暴慢矣；正顏色，斯近信矣；出辭氣，斯遠鄙倍矣。籩豆之事，則有司存。”",
                    "zhushu": "遠、近，並去聲。○貴，猶重也。容貌，舉一身而言。暴，粗厲也。慢，放肆也。信、實也。正顔色而近信，則非色莊也。辭，言語。氣，聲氣也。鄙，凡陋也。倍，與背同，謂背理也。籩，竹豆。豆，木豆。言道雖無所不在，然君子所重者，在此三事而已。是皆脩身之要、爲政之本，學者所當操存省察，而不可有造次顛沛之違者也。若夫籩豆之事，器數之末，道之全體固無不該，然其分則有司之守，而非君子之所重矣。○程子曰：“動容貌，舉一身而言也。周旋中禮，暴慢斯遠矣。正顏色則不妄，斯近信矣。出辭氣，正由中出，斯遠鄙倍。三者正身而不外求，故曰籩豆之事則有司存。”尹氏曰：“養於中則見於外，曾子蓋以脩己爲爲政之本。若乃器用事物之細，則有司存焉。”"
                },
                {
                    "paragraph": "○曾子曰：“以能問於不能，以多問於寡；有若無，實若虛，犯而不校，昔者吾友嘗從事於斯矣。”",
                    "zhushu": "校，計校也。友，馬氏以爲顏淵是也。顏子之心，唯知義理之無窮，不見物我之有閒，故能如此。○謝氏曰：“不知有餘在己，不足在人；不必得爲在己，失爲在人，非幾於無我者不能也。”"
                },
                {
                    "paragraph": "○曾子曰：“可以託六尺之孤，可以寄百里之命，臨大節而不可奪也。君子人與？君子人也。”",
                    "zhushu": "與，平聲。○其才可以輔幼君、攝國政，其節至於死生之際而不可奪，可謂君子矣。與，疑辭。也，決辭。設為問答，所以深著其必然也。○程子曰：“節操如是，可謂君子矣。”"
                },
                {
                    "paragraph": "○曾子曰：“士不可以不弘毅，任重而道遠。",
                    "zhushu": "弘，寛廣也。毅，强忍也。非弘不能勝其重，非毅無以致其遠。"
                },
                {
                    "paragraph": "仁以爲己任，不亦重乎？死而後已，不亦遠乎？”",
                    "zhushu": "仁者，人心之全德，而必欲以身體而力行之，可謂重矣。一息尙存，此志不容少懈，可謂遠矣。○程子曰：“弘而不毅，則無規矩而難立；毅而不弘，則隘陋而無以居之。”又曰：“弘大剛毅，然後能勝重任而遠到。”"
                },
                {
                    "paragraph": "○子曰：“興於詩，",
                    "zhushu": "興，起也。詩本性情，有邪有正，其爲言旣易知，而吟詠之閒，抑揚反覆，其感人又易入。故學者之初，所以興起其好善惡惡之心，而不能自已者，必於此而得之。"
                },
                {
                    "paragraph": "立於禮。",
                    "zhushu": "禮以恭敬辭遜爲本，而有節文度數之詳，可以固人肌膚之會，筋骸之束。故學者之中，所以能卓然自立，而不爲事物之所摇奪者，必於此而得之。"
                },
                {
                    "paragraph": "成於樂。”",
                    "zhushu": "樂有五聲十二律，更唱迭和，以爲歌舞八音之節，可以養人之性情，而蕩滌其邪穢，消融其查滓。故學者之終，所以至於義精仁熟，而自和順於道德者，必於此而得之，是學之成也。○按內則，十歲學幼儀，十三學樂誦詩，二十而後學禮。則此三者，非小學傳授之次，乃大學終身所得之難易、先後、淺深也。程子曰：“天下之英才不爲少矣，特以道學不明，故不得有所成就。夫古人之詩，如今之歌曲，雖閭里童稚，皆習聞之而知其說，故能興起。今雖老師宿儒，尚不能曉其義，况學者乎？是不得興於詩也。古人自灑掃應對，以至冠、昏、喪、祭，莫不有禮。今皆廢壞，是以人倫不明，治家無法，是不得立於禮也。古人之樂：聲音所以養其耳，采色所以養其目，歌詠所以養其性情，舞蹈所以養其血脈。今皆無之，是不得成於樂也。是以古之成材也易，今之成材也難。”"
                },
                {
                    "paragraph": "○子曰：“民可使由之，不可使知之。”",
                    "zhushu": "民可使之由於是理之當然，而不能使之知其所以然也。○程子曰：“聖人設教，非不欲人家喻而戶曉也，然不能使之知，但能使之由之爾。若曰聖人不使民知，則是後世朝四暮三之術也，豈聖人之心乎？”"
                },
                {
                    "paragraph": "○子曰：“好勇疾貧，亂也。人而不仁，疾之已甚，亂也。”",
                    "zhushu": "好，去聲。○好勇而不安分，則必作亂。惡不仁之人而使之無所容，則必致亂。二者之心，善惡雖殊，然其生亂則一也。"
                },
                {
                    "paragraph": "○子曰：“如有周公之才之美，使驕且吝，其餘不足觀也已。”",
                    "zhushu": "才美，謂智能技藝之美。驕，矜夸。吝，鄙嗇也。○程子曰：“此甚言驕吝之不可也。蓋有周公之德，則自無驕吝；若但有周公之才而驕吝焉，亦不足觀矣。”又曰：“驕，氣盈。吝，氣歉。”愚謂驕吝雖有盈歉之殊，然其勢常相因。蓋驕者吝之枝葉，吝者驕之本根。故嘗驗之天下之人，未有驕而不吝，吝而不驕者也。"
                },
                {
                    "paragraph": "○子曰：“三年學，不至於穀，不易得也。”",
                    "zhushu": "易，去聲。○穀，祿也。至，疑當作志。為學之久，而不求祿，如此之人，不易得也。○楊氏曰：“雖子張之賢，猶以干祿為問，況其下者乎？然則三年學而不至於穀，宜不易得也。”"
                },
                {
                    "paragraph": "○子曰：“篤信好學，守死善道。",
                    "zhushu": "好，去聲。○篤，厚而力也。不篤信，則不能好學；然篤信而不好學，則所信或非其正。不守死，則不能以善其道；然守死而不足以善其道，則亦徒死而已。蓋守死者篤信之效，善道者好學之功。"
                },
                {
                    "paragraph": "危邦不入，亂邦不居。天下有道則見，無道則隱。",
                    "zhushu": "見，賢遍反。○君子見危授命，則仕危邦者無可去之義，在外則不入可也。亂邦未危，而刑政紀綱紊矣，故潔其身而去之。天下，舉一世而言。無道，則隱其身而不見也。此惟篤信好學、守死善道者能之。"
                },
                {
                    "paragraph": "邦有道，貧且賤焉，恥也；邦無道，富且貴焉，恥也。”",
                    "zhushu": "世治而無可行之道，世亂而無能守之節，碌碌庸人，不足以為士矣，可恥之甚也。○晁氏曰：“有學有守，而去就之義潔，出處之分明，然後爲君子之全德也。”"
                },
                {
                    "paragraph": "○子曰：“不在其位，不謀其政。”",
                    "zhushu": "程子曰：“不在其位，則不任其事也，若君大夫問而告者則有矣。”"
                },
                {
                    "paragraph": "○子曰：“師摯之始，關雎之亂，洋洋乎！盈耳哉。”",
                    "zhushu": "摯，音至。雎，七余反。○師摯，魯樂師名摯也。亂，樂之卒章也。史記曰：“關雎之亂以爲風始。”洋洋，美盛意。孔子自衞反魯而正樂，適師摯在官之初，故樂之美盛如此。"
                },
                {
                    "paragraph": "○子曰：“狂而不直，侗而不愿，悾悾而不信，吾不知之矣。”",
                    "zhushu": "侗，音通。悾，音空。〇侗，無知貌。愿，謹厚也。悾悾，無能貌。吾不知之者，甚絕之之辭，亦不屑之敎誨也。○蘇氏曰：“天之生物，氣質不齊。其中材以下，有是德則有是病。有是病必有是德，故馬之蹄齧者必善走，其不善者必馴。有是病而無是德，則天下之棄才也。”"
                },
                {
                    "paragraph": "○子曰：“學如不及，猶恐失之。”",
                    "zhushu": "言人之為學，既如有所不及矣，而其心猶竦然，惟恐其或失之，警學者當如是也。○程子曰：“學如不及，猶恐失之，不得放過。才說姑待明日，便不可也。”"
                },
                {
                    "paragraph": "○子曰：“巍巍乎！舜禹之有天下也，而不與焉。”",
                    "zhushu": "與，去聲。○巍巍，高大之貌。不與，猶言不相關，言其不以位爲樂也。"
                },
                {
                    "paragraph": "○子曰：“大哉堯之爲君也！巍巍乎！唯天爲大，唯堯則之。蕩蕩乎！民無能名焉。",
                    "zhushu": "唯，猶獨也。則，猶凖也。蕩蕩，廣遠之稱也。言物之高大，莫有過於天者，而獨堯之德能與之凖。故其德之廣遠，亦如天之不可以言語形容也。"
                },
                {
                    "paragraph": "巍巍乎！其有成功也；煥乎，其有文章！”",
                    "zhushu": "成功，事業也。煥，光明之貌。文章，禮樂法度也。堯之德不可名，其可見者此爾。○尹氏曰：“天道之大，無為而成。唯堯則之以治天下，故民無得而名焉。所可名者，其功業文章巍然煥然而已。”"
                },
                {
                    "paragraph": "○舜有臣五人而天下治。",
                    "zhushu": "治，去聲。○五人，禹、稷、契、皋陶、伯益。"
                },
                {
                    "paragraph": "武王曰：“予有亂臣十人。”",
                    "zhushu": "書泰誓之辭。馬氏曰：“亂，治也。”十人，謂周公旦、召公奭、太公望、畢公、榮公、太顛、閎夭、散宜生、南宮适，其一人謂文母。劉侍讀以爲子無臣母之義，蓋邑姜也。九人治外，邑姜治内。或曰：“亂本作乿，古治字也。”"
                },
                {
                    "paragraph": "孔子曰：“才難，不其然乎？唐虞之際，於斯爲盛。有婦人焉，九人而已。",
                    "zhushu": "稱孔子者，上係武王君臣之際，記者謹之。才難，蓋古語，而孔子然之也。才者，德之用也。唐虞，堯舜有天下之號。際，交會之閒。言周室人才之多，惟唐虞之際，乃盛於此。降自夏商，皆不能及，然猶但有此數人爾，是才之難得也。"
                },
                {
                    "paragraph": "三分天下有其二，以服事殷。周之德，其可謂至德也已矣。”",
                    "zhushu": "春秋傳曰，“文王率商之畔國以事紂”，蓋天下歸文王者六州，荆、梁、雍、豫、徐、揚也。惟靑兗、冀，尚屬紂耳。范氏曰：“文王之德，足以代商。天與之，人歸之，乃不取而服事焉，所以爲至德也。孔子因武王之言而及文王之德，且與泰伯，皆以至德稱之，其㫖微矣。”或曰：“宐斷三分以下，别以孔子曰起之，而自爲一章。”"
                },
                {
                    "paragraph": "○子曰：“禹，吾無閒然矣。菲飲食，而致孝乎鬼神；惡衣服，而致美乎黻冕；卑宫室，而盡力乎溝洫。禹，吾無閒然矣。”",
                    "zhushu": "閒，去聲。菲，音匪。黻，音弗。洫，呼域反。閒，罅隙也，謂指其罅隙而非議之也。菲，薄也。致孝鬼神，謂享祀豐潔。衣服，常服。黻，蔽膝也，以韋爲之。冕，冠也，皆祭服也。溝洫，田間水道，以正疆界、備旱潦者也。或豐或儉，各適其宐，所以無罅隙之可議也，故再言以深美之。○楊氏曰：“薄於自奉，而所勤者民之事，所致飾者宗廟朝廷之禮，所謂有天下而不與也，夫何閒然之有。”"
                }
            ]
        },
        {
            "name": "子罕第九",
            "paragraphs": [
                {
                    "paragraph": "子罕第九",
                    "zhushu": "凡三十章。",
                    "type": 1
                },
                {
                    "paragraph": "子罕言利與命與仁。",
                    "zhushu": "罕，少也。程子曰：“計利則害義，命之理微，仁之道大，皆夫子所罕言也。”"
                },
                {
                    "paragraph": "○達巷黨人曰：“大哉孔子！博學而無所成名。”",
                    "zhushu": "達巷，黨名。其人姓名不傳。博學無所成名，蓋美其學之博而惜其不成一藝之名也。"
                },
                {
                    "paragraph": "子聞之，謂門弟子曰：“吾何執？執御乎？執射乎？吾執御矣。”",
                    "zhushu": "執，專執也。射御皆一藝，而御爲人僕，所執尤卑。言欲使我何所執以成名乎？然則吾將執御矣。聞人譽己，承之以謙也。○尹氏曰：“聖人道全而德備，不可以偏長目之也。達巷黨人見孔子之大，意其所學者博，而惜其不以一善得名於世，蓋慕聖人而不知者也。故孔子曰，欲使我何所執而得為名乎？然則吾將執御矣。”"
                },
                {
                    "paragraph": "○子曰：“麻冕，禮也；今也純，儉。吾從衆。",
                    "zhushu": "麻冕，緇布冠也。純，絲也。儉，謂省約。緇布冠，以三十升布為之，升八十縷，則其經二千四百縷矣。細密難成，不如用絲之省約。"
                },
                {
                    "paragraph": "拜下，禮也；今拜乎上，泰也。雖違衆，吾從下。”",
                    "zhushu": "臣與君行禮，當拜於堂下。君辭之，乃升成拜。泰，驕慢也。○程子曰：“君子處世，事之無害於義者，從俗可也；害於義，則不可從也。”"
                },
                {
                    "paragraph": "○子絕四：毋意，毋必，毋固，毋我。",
                    "zhushu": "絶，無之盡者。毋，史記作“無”，是也。意，私意也。必，期必也。固，執滯也。我，私己也。四者相爲終始，起於意，遂於必，留於固，而成於我也。蓋意必常在事前，固我常在事後，至於我又生意，則物欲牽引，循環不窮矣。○程子曰：“此毋字，非禁止之辭。聖人絕此四者，何用禁止。”張子曰：“四者有一焉，則與天地不相似。”楊氏曰：“非知足以知聖人，詳視而默識之，不足以記此。”"
                },
                {
                    "paragraph": "○子畏於匡。",
                    "zhushu": "畏者，有戒心之謂。匡，地名。史記云：“陽虎曾暴於匡，夫子貌似陽虎，故匡人圍之。”"
                },
                {
                    "paragraph": "曰：“文王旣没，文不在兹乎？",
                    "zhushu": "道之顯者謂之文，蓋禮樂制度之謂。不曰道而曰文，亦謙辭也。茲，此也，孔子自謂。"
                },
                {
                    "paragraph": "天之將喪斯文也，後死者不得與於斯文也；天之未喪斯文也，匡人其如予何？”",
                    "zhushu": "喪、與，皆去聲。○馬氏曰：“文王既沒，故孔子自謂後死者。言天若欲喪此文，則必不使我得與於此文；今我旣得與於此文，則是天未欲喪此文也。天既未欲喪此文，則匡人其奈我何？言必不能違天害己也。”"
                },
                {
                    "paragraph": "○大宰問於子貢曰：“夫子聖者與？何其多能也？”",
                    "zhushu": "大，音泰。與，平聲。○孔氏曰：“大宰，官名。或吳或宋，未可知也。”與者，疑辭。大宰蓋以多能爲聖也。"
                },
                {
                    "paragraph": "子貢曰：“固天縱之將聖，又多能也。”",
                    "zhushu": "縱，猶肆也，言不爲限量也。將，殆也，謙若不敢知之辭。聖無不通，多能乃其餘事，故言又以兼之。"
                },
                {
                    "paragraph": "子聞之，曰：“大宰知我乎！吾少也賤，故多能鄙事。君子多乎哉？不多也。”",
                    "zhushu": "言由少賤故多能，而所能者鄙事爾，非以聖而無不通也。且多能非所以率人，故又言君子不必多能以曉之。"
                },
                {
                    "paragraph": "牢曰：“子云，‘吾不試，故藝’。”",
                    "zhushu": "牢，孔子弟子，姓琴，字子開，一字子張。試，用也。言由不爲世用，故得以習於藝而通之。○吳氏曰：“弟子記夫子此言之時，子牢因言昔之所聞有如此者。其意相近，故併記之。”"
                },
                {
                    "paragraph": "○子曰：“吾有知乎哉？無知也。有鄙夫問於我，空空如也，我叩其兩端而竭焉。”",
                    "zhushu": "叩，音口。○孔子謙言己無知識，但其告人，雖於至愚，不敢不盡耳。叩，發動也。兩端，猶言兩頭。言終始、本末、上下、精粗，無所不盡。○程子曰：“聖人之敎人，俯就之若此，猶恐衆人以爲高遠而不親也。聖人之道，必降而自卑，不如此則人不親，賢人之言，則引而自高，不如此則道不尊。觀於孔子、孟子，則可見矣。”尹氏曰：“聖人之言，上下兼盡。卽其近，衆人皆可與知；極其至，則雖聖人亦無以加焉，是之謂兩端。如答樊遲之問仁知，兩端竭盡，無餘蘊矣。若夫語上而遺下，語理而遺物，則豈聖人之言哉？”"
                },
                {
                    "paragraph": "○子曰：“鳳鳥不至，河不出圖，吾已矣夫！”",
                    "zhushu": "夫，音扶。○鳳，靈鳥，舜時來儀，文王時鳴於岐山。河圖，河中龍馬負圖，伏羲時出，皆聖王之瑞也。已，止也。○張子曰：“鳳至圖出，文明之祥。伏羲、舜、文之瑞不至，則夫子之文章，知其已矣。”"
                },
                {
                    "paragraph": "○子見齊衰者、冕衣裳者與瞽者，見之，雖少必作；過之，必趨。",
                    "zhushu": "齊，音咨。衰，七雷反。少，去聲。○齊衰，喪服。冕，冠也。衣，上服。裳，下服。冕而衣裳，貴者之盛服也。瞽，無目者。作，起也。趨，疾行也。或曰：“少，當作坐。”○范氏曰：“聖人之心，哀有喪，尊有爵，矜不成人。其作與趨，蓋有不期然而然者。”尹氏曰：“此聖人之誠心，內外一者也。”"
                },
                {
                    "paragraph": "○顏淵喟然歎曰：“仰之彌高，鑽之彌堅；瞻之在前，忽焉在後。",
                    "zhushu": "喟，苦位反。鑚，祖官反。○喟，歎聲。仰彌高，不可及。鑽彌堅，不可入。在前在後，恍惚不可爲象。此顏淵深知夫子之道，無窮盡、無方體，而歎之也。"
                },
                {
                    "paragraph": "夫子循循然善誘人，博我以文，約我以禮。",
                    "zhushu": "循循，有次序貌。誘，引進也。博文約禮，教之序也。言夫子道雖高妙，而敎人有序也。侯氏曰：“博我以文，致知格物也。約我以禮，克己復禮也。”程子曰：“此顏子稱聖人最切當處，聖人敎人，惟此二事而已。”"
                },
                {
                    "paragraph": "欲罷不能，旣竭吾才，如有所立卓爾。雖欲從之，末由也已。”",
                    "zhushu": "卓，立貌。末，無也。此顏子自言其學之所至也。蓋悅之深而力之盡，所見益親，而又無所用其力也。吳氏曰：“所謂卓爾，亦在乎日用行事之閒，非所謂窈冥昏默者。”程子曰：“到此地位，功夫尤難，直是峻絕，又大段著力不得。”楊氏曰：“自可欲之謂善，充而至於大，力行之積也。大而化之，則非力行所及矣，此顏子所以未達一閒也。”○程子曰：“此顏子所以爲深知孔子而善學之者也。”胡氏曰：“無上事而喟然歎，此顔子學旣有得，故述其先難之故、後得之由，而歸功於聖人也。高堅前後，語道體也。仰鑚瞻忽，未領其要也。惟夫子循循善誘，先博我以文，使我知古今，達事變；然後約我以禮，使我尊所間，行所知。如行者之赴家，食者之求飽，是以欲罷而不能，盡心盡力，不少休廢。然後見夫子所立之卓然，雖欲從之，末由也已。是蓋不怠所從，必欲至乎卓立之地也。抑斯歎也，其在請事斯語之後，三月不違之時乎？”"
                },
                {
                    "paragraph": "○子疾病，子路使門人爲臣。",
                    "zhushu": "夫子時已去位，無家臣。子路欲以家臣治其喪，其意實尊聖人，而未知所以尊也。"
                },
                {
                    "paragraph": "病閒，曰：“久矣哉！由之行詐也，無臣而爲有臣。吾誰欺？欺天乎？",
                    "zhushu": "閒，如字。○病閒，少差也。病時不知，旣差乃知其事，故言我之不當有家臣，人皆知之，不可欺也。而爲有臣，則是欺天而已。人而欺天，莫大之罪。引以自歸，其責子路深矣。"
                },
                {
                    "paragraph": "且予與其死於臣之手也，無寧死於二三子之手乎？且予縱不得大葬，予死於道路乎？”",
                    "zhushu": "無寧，寧也。大葬，謂君臣禮葬。死於道路，謂棄而不葬。又曉之以不必然之故。○范氏曰：“曾子將死，起而易簀。曰：‘吾得正而斃焉，斯已矣。’子路欲尊夫子，而不知無臣之不可爲有臣，是以陷於行詐，罪至欺天。君子之於言動，雖微不可不謹。夫子深懲子路，所以警學者也。”楊氏曰：“非知至而意誠，則用智自私，不知行其所無事，往往自陷於行詐欺天而莫之知也。其子路之謂乎？”"
                },
                {
                    "paragraph": "○子貢曰：“有美玉於斯，韞併而藏諸？求善賈而沽諸？”子曰：“沽之哉！沽之哉！我待賈者也。”",
                    "zhushu": "韞，紆粉反。併，徒木反。賈，音嫁。○韞，藏也。併，匱也。沽，賣也。子貢以孔子有道不仕，故設此二端以問也。孔子言固當賣之，但當待賈，而不當求之耳。○范氏曰：“君子未嘗不欲仕也，又惡不由其道。士之待禮，猶玉之待賈也。若伊尹之耕於野，伯夷、太公之居於海濱，世無成湯文王，則終焉而已，必不枉道以從人，衒玉而求售也。”"
                },
                {
                    "paragraph": "○子欲居九夷。",
                    "zhushu": "東方之夷有九種。欲居之者，亦乘桴浮海之意。"
                },
                {
                    "paragraph": "或曰：“陋，如之何！”子曰：“君子居之，何陋之有？”",
                    "zhushu": "君子所居則化，何陋之有？"
                },
                {
                    "paragraph": "○子曰：“吾自衞反魯，然後樂正，雅頌各得其所。”",
                    "zhushu": "魯哀公十一年冬，孔子自衞反魯。是時周禮在魯，然詩樂亦頗殘缺失次。孔子周流四方，參互考訂，以知其說。晚知道終不行，故歸而正之。"
                },
                {
                    "paragraph": "○子曰：“出則事公卿，入則事父兄，喪事不敢不勉，不爲酒困，何有於我哉？”",
                    "zhushu": "說見第七篇，然此則其事愈卑而意愈切矣。"
                },
                {
                    "paragraph": "○子在川上，曰：“逝者如斯夫！不舍晝夜。”",
                    "zhushu": "夫，音扶。舍，上聲。○天地之化，往者過，來者續，無一息之停，乃道體之本然也。然其可指而易見者，莫如川流。故於此發以示人，欲學者時時省察，而無毫髮之間斷也。○程子曰：“此道體也。天運而不已，日往則月來，寒往則暑來，水流而不息，物生而不窮，皆與道為體，運乎晝夜，未嘗已也。是以君子法之，自強不息。及其至也，純亦不已焉。”又曰：“自漢以來，儒者皆不識此義。此見聖人之心，純亦不已也。純亦不已，乃天德也。有天德，便可語王道，其要只在謹獨。”愚按：自此至篇終，皆勉人進學不已之辭。"
                },
                {
                    "paragraph": "○子曰：“吾未見好德如好色者也。”",
                    "zhushu": "好，去聲。○謝氏曰：“好好色，惡惡臭，誠也。好德如好色，斯誠好德矣，然民鮮能之。”○史記：“孔子居衛，靈公與夫人同車，使孔子爲次乘，招搖市過之。”孔子醜之，故有是言。"
                },
                {
                    "paragraph": "○子曰：“譬如爲山，未成一簣，止，吾止也；譬如平地，雖覆一簣，進，吾往也。”",
                    "zhushu": "簣，求位反。覆，芳服反。○簣，土籠也。書曰：“爲山九仞，功虧一簣。”夫子之言，蓋出於此。言山成而但少一簣，其止者，吾自止耳；平地而方覆一簣，其進者，吾自往耳。蓋學者自强不息，則積少成多；中道而止，則前功盡棄。其止其往，皆在我而不在人也。"
                },
                {
                    "paragraph": "○子曰：“語之而不惰者，其回也與！”",
                    "zhushu": "語，去聲。與，平聲。○惰，懈怠也。范氏曰：“顏子聞夫子之言，而心解力行，造次顛沛未嘗違之。如萬物得時雨之潤，發榮滋長，何有於惰，此群弟子所不及也。”"
                },
                {
                    "paragraph": "○子謂顔淵，曰：“惜乎！吾見其進也，未見其止也。”",
                    "zhushu": "進止二字，說見上章。顏子旣死而孔子惜之，言其方進而未已也。"
                },
                {
                    "paragraph": "○子曰；“苗而不秀者有矣夫！秀而不實者有矣夫！”",
                    "zhushu": "夫，音扶。〇穀之始生曰苗，吐華曰秀，成穀曰實。蓋學而不至於成，有如此者，是以君子貴自勉也。"
                },
                {
                    "paragraph": "○子曰：“後生可畏，焉知來者之不如今也？四十、五十而無聞焉，斯亦不足畏也已。”",
                    "zhushu": "焉知之焉，於虔反。○孔子言後生年富力彊，足以積學而有待，其勢可畏，安知其將來不如我之今日乎？然或不能自勉，至於老而無聞，則不足畏矣。言此以警人，使及時勉學也。曾子曰：“五十而不以善聞，則不聞矣”，蓋述此意。○尹氏曰：“少而不勉，老而無聞，則亦已矣。自少而進者，安知其不至於極乎？是可畏也。”"
                },
                {
                    "paragraph": "○子曰：“法語之言，能無從乎？改之爲貴。巽與之言，能無說乎？繹之爲貴。說而不繹，從而不改，吾末如之何也已矣。”",
                    "zhushu": "法語者，正言之也。巽言者，婉而導之也。繹，尋其緒也。法言人所敬憚，故必從；然不改，則面從而已。巽言無所乖忤，故必說；然不繹，則又不足以知其微意之所在也。○楊氏曰：“法言，若孟子論行王政之類是也。巽言，若其論好貨好色之類是也。語之而未達，拒之而不受，猶之可也。其或喻焉，則尚庶幾其能攺繹矣。從且說矣，而不改繹焉，則是終不攺繹也已，雖聖人其如之何哉？”"
                },
                {
                    "paragraph": "○子曰：“主忠信，毋友不如己者，過則勿憚改。”",
                    "zhushu": "重出而逸其半。"
                },
                {
                    "paragraph": "○子曰：“三軍可奪帥也，匹夫不可奪志也。”",
                    "zhushu": "侯氏曰：“三軍之勇在人，匹夫之志在己。故帥可奪而志不可奪，如可奪，則亦不足謂之志矣。”"
                },
                {
                    "paragraph": "○子曰：“衣敝縕袍，與衣狐貉者立，而不恥者，其由也與？",
                    "zhushu": "衣，去聲。縕，紆粉反。貉，胡各反。與，平聲。○敝，壞也。縕，枲著也。袍，衣有著者也，蓋衣之賤者。狐貉，以狐貉之皮爲裘，衣之貴者。子路之志如此，則能不以貧富動其心，而可以進於道矣，故夫子稱之。"
                },
                {
                    "paragraph": "‘不忮不求，何用不臧？’”",
                    "zhushu": "忮，之豉反。○忮，害也。求，貪也。臧，善也。言能不忮不求，則何爲不善乎？此衛風雄雉之詩，孔子引之，以美子路也。呂氏曰：“貧與富交，彊者必忮，弱者必求。”"
                },
                {
                    "paragraph": "子路終身誦之。子曰：“是道也，何足以臧？”",
                    "zhushu": "終身誦之，則自喜其能，而不復求進於道矣，故夫子復言此以警之。○謝氏曰：“恥惡衣惡食，學者之大病。善心不存，蓋由於此。子路之志如此，其過人遠矣。然以衆人而能此，則可以爲善矣；子路之賢，宐不止此。而終身誦之，則非所以進於日新也，故激而進之。”"
                },
                {
                    "paragraph": "○子曰：“歲寒，然後知松栢之後彫也。”",
                    "zhushu": "范氏曰：“小人之在治世，或與君子無異。惟臨利害、遇事變，然後君子之所守可見也。”○謝氏曰：“士窮見節義，世亂識忠臣。欲學者必周於德。”"
                },
                {
                    "paragraph": "○子曰：“知者不惑，仁者不憂，勇者不懼。”",
                    "zhushu": "明足以燭理，故不惑；理足以勝私，故不憂；氣足以配道義，故不懼。此學之序也。"
                },
                {
                    "paragraph": "○子曰：“可與共學，未可與適道；可與適道，未可與立；可與立，未可與權。”",
                    "zhushu": "可與者，言其可與共爲此事也。程子曰：“可與共學，知所以求之也。可與適道，知所往也。可與立者，篤志固執而不變也。權，稱錘也，所以稱物而知輕重者也。可與權，謂能權輕重，使合義也。”○楊氏曰：“知爲己，則可與共學矣。學足以明善，然後可與適道。信道篤，然後可與立。知時措之宐，然後可與權。”洪氏曰：“易九卦，終於巽以行權。權者，聖人之大用。未能立而言權，猶人未能立而欲行，鮮不仆矣。”程子曰：“漢儒以反經合道爲權，故有權變權術之論，皆非也。權只是經也。自漢以下，無人識權字。”愚按：先儒誤以此章連下文偏其反而爲一章，故有反經合道之說。程子非之，是矣。然以孟子嫂溺援之以手之義推之，則權與經亦當有辨。"
                },
                {
                    "paragraph": "○“唐棣之華，偏其反而。豈不爾思？室是遠而。”",
                    "zhushu": "棣，大計反。○唐棣，郁李也。偏，晉書作翩。然則反亦當與翻同，言華之搖動也。而，語助也。此逸詩也，於六義屬興。上兩句無意義，但以起下兩句之辭耳。其所謂爾，亦不知其何所指也。"
                },
                {
                    "paragraph": "子曰：“未之思也，夫何遠之有？”",
                    "zhushu": "夫，音扶。○夫子借其言而反之，蓋前篇“仁遠乎哉”之意。○程子曰：“聖人未嘗言易以驕人之志，亦未嘗言難以阻人之進。但曰未之思也，夫何遠之有？此言極有涵蓄，意思深遠。”"
                }
            ]
        },
        {
            "name": "鄕黨第十",
            "paragraphs": [
                {
                    "paragraph": "鄕黨第十",
                    "zhushu": "楊氏曰：“聖人之所謂道者，不離乎日用之閒也。故夫子之平日，一動一靜，門人皆審視而詳記之。”尹氏曰：“甚矣孔門諸子之嗜學也！於聖人之容色言動，無不謹書而備錄之，以貽後世。今讀其書，卽其事，宛然如聖人之在目也。雖然，聖人豈拘拘而爲之者哉？蓋盛德之至，動容周旋，自中乎禮耳。學者欲潛心於聖人，宐於此求焉。”舊說凡一章，今分爲十七節。",
                    "type": 1
                },
                {
                    "paragraph": "○孔子於鄉黨，恂恂如也，似不能言者。",
                    "zhushu": "恂，相倫反。○恂恂，信實之貌。似不能言者，謙卑遜順。不以賢知先人也。鄉黨，父兄宗族之所在，故孔子居之，其容貌辭氣如此。"
                },
                {
                    "paragraph": "○其在宗廟朝廷，便便言，唯謹爾。",
                    "zhushu": "朝，直遥反，下同。便，旁連反。○便便，辯也。宗廟，禮法之所在；朝廷，政事之所出；言不可以不明辯。故必詳問而極言之，但謹而不放爾。○此一節，記孔子在鄕黨、宗廟、朝廷言貌之不同。"
                },
                {
                    "paragraph": "○朝，與下大夫言，侃侃如也；與上大夫言，誾誾如也。",
                    "zhushu": "侃，苦旦反。誾，魚巾反。○此君未視朝時也。王制，諸侯上大夫卿，下大夫五人。許氏說文：“侃侃，剛直也。誾誾，和悅而諍也。”"
                },
                {
                    "paragraph": "君在，踧踖如也。與與如也。",
                    "zhushu": "踧，子六反。踖，子亦反。與，平聲，或如字。君在，視朝也。踧踖，恭敬不寕之貌。與與，威儀中適之貌。張子曰：“與與，不忘向君也。”亦通。○此一節，記孔子在朝廷事上接下之不同也。"
                },
                {
                    "paragraph": "○君召使擯，色勃如也，足躩如也。",
                    "zhushu": "擯，必刃反。躩，驅若反。○擯，主國之君所使出接賓者。勃，變色貌。躩，盤辟貌。皆敬君命故也。"
                },
                {
                    "paragraph": "揖所與立，左右手。衣前後，襜如也。",
                    "zhushu": "襜，亦占反。○所與立，謂同爲擯者也。擯用命數之半，如上公九命，則用五人，以次傳命。揖左人，則左其手；揖右人，則右其手。襜，整貌。"
                },
                {
                    "paragraph": "趨進，翼如也。",
                    "zhushu": "疾趨而進，張拱端好，如鳥舒翼。"
                },
                {
                    "paragraph": "賓退，必復命曰：“賓不顧矣。”",
                    "zhushu": "紓君敬也。○此一節，記孔子爲君擯相之容。"
                },
                {
                    "paragraph": "○入公門，鞠躬如也，如不容。",
                    "zhushu": "鞠躬，曲身也。公門高大而若不容，敬之至也。"
                },
                {
                    "paragraph": "立不中門，行不履閾。",
                    "zhushu": "閾，于逼反。○中門，中於門也。謂當棖闑之間，君出入處也。閾，門限也。禮：士大夫出入君門，由闑右，不踐閾。謝氏曰：“立中門則當尊，行履閾則不恪。”"
                },
                {
                    "paragraph": "過位，色勃如也，足躩如也，其言似不足者。",
                    "zhushu": "位，君之虛位。謂門屏之間，人君宁立之處，所謂宁也。君雖不在，過之必敬，不敢以虛位而慢之也。言似不足，不敢肆也。"
                },
                {
                    "paragraph": "攝齊升堂，鞠躬如也，屏氣似不息者。",
                    "zhushu": "齊，音咨。○攝，摳也。齊，衣下縫也。禮：將升堂，兩手摳衣，使去地尺，恐躡之而傾跌失容也。屏，藏也。息，鼻息出入者也。近至尊，氣容肅也。"
                },
                {
                    "paragraph": "出，降一等，逞顏色，怡怡如也。沒階趨，翼如也。復其位，踧踖如也。",
                    "zhushu": "陸氏曰：“趨下本無進字，俗本有之，誤也。”○等，階之級也。逞，放也。漸遠所尊，舒氣解顏。怡怡，和悅也。沒階，下盡階也。趨，走就位也。復位踧踖，敬之餘也。○此一節，記孔子在朝之容。"
                },
                {
                    "paragraph": "○執圭，鞠躬如也，如不勝。上如揖，下如授。勃如戰色，足蹜蹜，如有循。",
                    "zhushu": "勝，平聲。蹜，色六反。○圭，諸侯命圭。聘問鄰國，則使大夫執以通信。如不勝，執主器，執輕如不克，敬謹之至也。上如揖，下如授，謂執圭平衡，手與心齊，高不過揖，卑不過授也。戰色，戰而色懼也。蹜蹜，舉足促狹也。如有循，記所謂舉前曳踵。言行不離地，如緣物也。"
                },
                {
                    "paragraph": "享禮，有容色。",
                    "zhushu": "享，獻也。既聘而享，用圭璧，有庭實。有容色，和也。儀禮曰：“發氣滿容。”"
                },
                {
                    "paragraph": "私覿，愉愉如也。",
                    "zhushu": "私覿，以私禮見也。愉愉，則又和矣。○此一節，記孔子爲君聘於鄰國之禮也。晁氏曰：“孔子，定公九年仕魯，至十三年適齊，其閒絕無朝聘往來之事。疑使擯執圭兩條，但孔子嘗言其禮當如此爾。”"
                },
                {
                    "paragraph": "○君子不以紺緅飾。",
                    "zhushu": "紺，古暗反。緅，側由反。○君子，謂孔子。紺，深靑揚赤色，齊服也。緅，絳色。三年之喪，以飾練服也。飾，領緣也。"
                },
                {
                    "paragraph": "紅紫不以爲褻服。",
                    "zhushu": "紅紫，閒色不正，且近於婦人女子之服也。褻服，私居服也。言此則不以爲朝祭之服可知。"
                },
                {
                    "paragraph": "當暑，袗絺綌，必表而出之。",
                    "zhushu": "袗，單也。葛之精者曰絺，麤者曰綌。表而出之，謂先著裏衣，表絺綌而出之於外，欲其不見體也。詩所謂“蒙彼縐絺”是也。"
                },
                {
                    "paragraph": "緇衣羔裘，素衣麑裘，黃衣狐裘。",
                    "zhushu": "麑，研奚反。○緇，黑色。羔裘，用黑羊皮。麑，鹿子，色白。狐，色黃。衣以裼裘，欲其相稱。"
                },
                {
                    "paragraph": "褻裘長。短右袂。",
                    "zhushu": "長，欲其溫。短右袂，所以便作事。"
                },
                {
                    "paragraph": "必有寢衣，長一身有半。",
                    "zhushu": "長，去聲。○齊主於敬，不可解衣而寢，又不可著明衣而寢，故别有寢衣，其半蓋以覆足。程子曰：“此錯簡，當在齊必有明衣布之下。”愚謂如此，則此條與明衣變食，旣得以類相從；而褻裘狐貉，亦得以類相從矣。"
                },
                {
                    "paragraph": "狐貉之厚以居。",
                    "zhushu": "狐貉，毛深溫厚，私居取其適體。"
                },
                {
                    "paragraph": "去喪，無所不佩。",
                    "zhushu": "去，上聲。○君子無故，玉不去身。觿礪之屬，亦皆佩也。"
                },
                {
                    "paragraph": "非帷裳，必殺之。",
                    "zhushu": "殺，去聲。○朝祭之服，裳用正幅如帷，要有襞積，而旁無殺縫。其餘若深衣，要半下，齊倍要，則無襞積而有殺縫矣。"
                },
                {
                    "paragraph": "羔裘玄冠不以弔。",
                    "zhushu": "喪主素，吉主玄。弔必變服，所以哀死。"
                },
                {
                    "paragraph": "吉月，必朝服而朝。",
                    "zhushu": "吉月，月朔也。孔子在魯致仕時如此。○此一節，記孔子衣服之制。蘇氏曰：“此孔氏遺書，雜記曲禮，非特孔子事也。”"
                },
                {
                    "paragraph": "○齊，必有明衣，布。",
                    "zhushu": "齊，側皆反。○齊，必沐浴，浴竟，卽著明衣，所以明潔其體也，以布爲之。此下脫前章寢衣一簡。"
                },
                {
                    "paragraph": "齊，必變食，居必遷坐。",
                    "zhushu": "變食，謂不飲酒、不茹葷。遷坐，易常處也。○此一節，記孔子謹齊之事。楊氏曰：“齊所以交神，故致潔變常以盡敬。”"
                },
                {
                    "paragraph": "○食不厭精，膾不厭細。",
                    "zhushu": "食，音嗣。○食，飯也。精，鑿也。牛羊與魚之腥，聶而切之為膾。食精則能養人，膾麤則能害人。不厭，言以是爲善，非謂必欲如是也。"
                },
                {
                    "paragraph": "食饐而餲，魚餒而肉敗，不食。色惡，不食。臭惡，不食。失飪，不食。不時，不食。",
                    "zhushu": "食饐之食，音嗣。饐，於冀反。餲，烏邁反。飪，而甚反。饐，飯傷熱濕也。餲，味變也。魚爛曰餒。肉腐曰敗。色惡臭惡，未敗而色臭變也。飪，烹調生熟之節也。不時，五穀不成，果實未熟之類。此數者皆足以傷人，故不食。"
                },
                {
                    "paragraph": "割不正，不食。不得其醬，不食。",
                    "zhushu": "割肉不方正者不食，造次不離於正也。漢陸續之母，切肉未嘗不方，斷葱以寸爲度，蓋其質美，與此暗合也。食肉用醬，各有所宜，不得則不食，惡其不備也。此二者，無害於人，但不以嗜味而苟食耳。"
                },
                {
                    "paragraph": "肉雖多，不使勝食氣。惟酒無量，不及亂。",
                    "zhushu": "食，音嗣。量，去聲。○食以穀爲主，故不使肉勝食氣。酒以爲人合歡，故不爲量，但以醉爲節而不及亂耳。程子曰：“不及亂者，非惟不使亂志，雖血氣亦不可使亂，但浹洽而已可也。”"
                },
                {
                    "paragraph": "沽酒市脯不食。",
                    "zhushu": "沽、市，皆買也。恐不精潔，或傷人也。與不甞康子之藥同意。"
                },
                {
                    "paragraph": "不撤薑食。",
                    "zhushu": "薑，通神明，去穢惡，故不撤。"
                },
                {
                    "paragraph": "不多食。",
                    "zhushu": "適可而止，無貪心也。"
                },
                {
                    "paragraph": "祭於公，不宿肉。祭肉不出三日。出三日，不食之矣。",
                    "zhushu": "助祭於公，所得胙肉，歸卽頒賜。不俟經宿者，不畱神惠也。家之祭肉，則不過三日，皆以分賜。蓋過三日，則肉必敗，而人不食之，是褻鬼神之餘也。但比君所賜胙，可少緩耳。"
                },
                {
                    "paragraph": "食不語，寢不言。",
                    "zhushu": "答述曰語。自言曰言。范氏曰：“聖人存心不他，當食而食，當寢而寢，言語非其時也。”楊氏曰：“肺爲氣主而聲出焉，寢食則氣窒而不通，語言恐傷之也。”亦通。"
                },
                {
                    "paragraph": "雖疏食菜羹，瓜祭，必齊如也。",
                    "zhushu": "食，音嗣。陸氏曰：“魯論瓜作必。”○古人飲食，每種各出少許，置之豆閒之地，以祭先代始爲飲食之人，不忘本也。齊，嚴敬貌。孔子雖薄物必祭，其祭必敬，聖人之誠也。○此一節，記孔子飲食之節。謝氏曰：“聖人飲食如此，非極口腹之欲，蓋養氣體，不以傷生，當如此。然聖人之所不食，窮口腹者或反食之，欲心勝而不暇擇也。”"
                },
                {
                    "paragraph": "○席不正，不坐。",
                    "zhushu": "謝氏曰：“聖人心安於正，故於位之不正者，雖小不處。”"
                },
                {
                    "paragraph": "○鄕人飮酒，杖者出，斯出矣。",
                    "zhushu": "杖者，老人也。六十杖於鄕，未出不敢先，旣出不敢後。"
                },
                {
                    "paragraph": "鄕人儺，朝服而立於阼階。",
                    "zhushu": "儺，乃多反。○儺，所以逐疫，周禮方相氏掌之。阼階，東階也。儺雖古禮而近於戲，亦必朝服而臨之者，無所不用其誠敬也。或曰：“恐其驚先祖五祀之神，欲其依己而安也。”○此一節，記孔子居鄉之事。"
                },
                {
                    "paragraph": "○問人於他邦，再拜而送之。",
                    "zhushu": "拜送使者，如親見之，敬也。"
                },
                {
                    "paragraph": "康子饋藥，拜而受之。曰：“丘未達，不敢甞。”",
                    "zhushu": "范氏曰：“凡賜食，必甞以拜。藥未達則不敢嘗。受而不飲，則虛人之賜，故吿之如此。然則可飲而飲，不可飲而不飲，皆在其中矣。楊氏曰：“大夫有賜，拜而受之，禮也。未達不敢甞，謹疾也。必告之，直也。”○此一節，記孔子與人交之誠意。"
                },
                {
                    "paragraph": "○廏焚。子退朝，曰：“傷人乎？”不問馬。",
                    "zhushu": "非不愛馬，然恐傷人之意多，故未暇問。蓋貴人賤畜，理當如此。"
                },
                {
                    "paragraph": "○君賜食，必正席先甞之；君賜腥，必熟而薦之；君賜生，必畜之。",
                    "zhushu": "食恐或餕餘，故不以薦。正席先甞，如對君也。言先甞，則餘當以頒賜矣。腥，生肉。熟而薦之祖考，榮君賜也。畜之者，仁君之惠，無故不敢殺也。"
                },
                {
                    "paragraph": "侍食於君，君祭，先飯。",
                    "zhushu": "飯，扶晚反。○周禮，“王日一舉，膳夫授祭，品甞食，王乃食”。故侍食者，君祭，則己不祭而先飯。若爲君甞食然，不敢當客禮也。"
                },
                {
                    "paragraph": "疾，君視之，東首，加朝服，拖紳。",
                    "zhushu": "首，去聲。拖，徒我反。○東首，以受生氣也。病臥不能著衣束帶，又不可以褻服見君，故加朝服於身，又引大帶於上也。"
                },
                {
                    "paragraph": "君命召，不俟駕行矣。",
                    "zhushu": "急趨君命，行出而駕車隨之。○此一節，記孔子事君之禮。"
                },
                {
                    "paragraph": "入太廟，每事問。",
                    "zhushu": "重出。"
                },
                {
                    "paragraph": "○朋友死，無所歸。曰：“於我殯。”",
                    "zhushu": "朋友以義合，死無所歸，不得不殯。"
                },
                {
                    "paragraph": "朋友之饋，雖車馬，非祭肉，不拜。",
                    "zhushu": "朋友有通財之義，故雖車馬之重不拜。祭肉則拜者，敬其祖考，同於己親也。○此一節，記孔子交朋友之義。"
                },
                {
                    "paragraph": "○寢不尸，居不容。",
                    "zhushu": "尸，謂偃臥似死人也。居，居家。容，容儀。范氏曰：“寢不尸，非惡其類於死也。惰慢之氣不設於身體，雖舒布其四體，而亦未嘗肆耳。居不容，非惰也。但不若奉祭祀、見賓客而已，申申夭夭是也。”"
                },
                {
                    "paragraph": "見齊衰者，雖狎，必變。見冕者與瞽者，雖褻，必以貌。",
                    "zhushu": "狎，謂素親狎。褻，謂燕見。貌，謂禮貌。餘見前篇。"
                },
                {
                    "paragraph": "凶服者式之。式負版者。",
                    "zhushu": "式，車前橫木。有所敬，則俯而憑之。負版，持邦國圖籍者。式此二者，哀有喪，重民數也。人惟萬物之靈，而王者之所天也，故周禮“獻民數於王，王拜受之”。况其下者，敢不敬乎？"
                },
                {
                    "paragraph": "有盛饌，必變色而作。",
                    "zhushu": "敬主人之禮，非以其饌也。"
                },
                {
                    "paragraph": "迅雷風烈，必變。",
                    "zhushu": "迅，疾也。烈，猛也。必變者，所以敬天之怒。記曰：“若有疾風、迅雷、甚雨則必變，雖夜必興，衣服冠而坐。”○此一節，記孔子容貌之變。"
                },
                {
                    "paragraph": "升車，必正立執綏。",
                    "zhushu": "綏，挽以上車之索也。范氏曰：“正立執綏，則心體無不正，而誠意肅恭矣。蓋君子莊敬無所不在，升車則見於此也。”"
                },
                {
                    "paragraph": "車中，不內顧，不疾言，不親指。",
                    "zhushu": "內顧，回視也。禮曰：“顧不過轂。”三者皆失容，且惑人。○此一節，記孔子升車之容。"
                },
                {
                    "paragraph": "○色斯舉矣，翔而後集。",
                    "zhushu": "言鳥見人之顏色不善，則飛去，回翔審視而後下止。人之見幾而作，審擇所處，亦當如此。然此上下，必有闕文矣。"
                },
                {
                    "paragraph": "曰：“山梁雌雉，時哉！時哉！”子路共之，三嗅而作。",
                    "zhushu": "共，九用反，又居勇反。嗅，許又反。○邢氏曰：“梁，橋也。時哉，言雉之飲啄得其時。子路不達，以爲時物而共具之。孔子不食，三嗅其氣而起。”晁氏曰：“石經‘嗅’作戛，謂雉鳴也。”劉聘君曰：“嗅，當作狊，古闃反。張兩翅也。見爾雅。”愚按：如後兩說，則共字當爲拱執之義。然此必有闕文，不可彊爲之說。姑記所聞，以俟知者。"
                }
            ]
        },
        {
            "name": "先進第十一",
            "paragraphs": [
                {
                    "paragraph": "先進第十一",
                    "zhushu": "此篇多評弟子賢否。凡二十五章。胡氏曰：“此篇記閔子騫言行者四，而其一直稱閔子，疑閔氏門人所記也。”",
                    "type": 1
                },
                {
                    "paragraph": "子曰：“先進於禮樂，野人也；後進於禮樂，君子也。",
                    "zhushu": "先進後進，猶言前輩後輩。野人，謂郊外之民。君子，謂賢士大夫也。程子曰：“先進於禮樂，文質得宐，今反謂之質朴，而以爲野人。後進之於禮樂，文過其質，今反謂之彬彬，而以爲君子。蓋周末文勝，故時人之言如此，不自知其過於文也。”"
                },
                {
                    "paragraph": "如用之，則吾從先進。”",
                    "zhushu": "用之，謂用禮樂。孔子旣述時人之言，又自言其如此，蓋欲損過以就中也。"
                },
                {
                    "paragraph": "○子曰：“從我於陳、蔡者，皆不及門也。”",
                    "zhushu": "從，去聲。○孔子嘗厄於陳、蔡之間，弟子多從之者，此時皆不在門。故孔子思之，蓋不忘其相從於患難之中也。"
                },
                {
                    "paragraph": "○德行：顏淵，閔子騫，冉伯牛，仲弓。言語：宰我，子貢。政事：冉有，季路。文學：子游，子夏。",
                    "zhushu": "行，去聲。○弟子因孔子之言，記此十人，而并目其所長，分爲四科。孔子敎人各因其材，於此可見。○程子曰：“四科乃從夫子於陳、蔡者爾，門人之賢者固不止此。曾子傳道而不與焉，故知十哲世俗論也。”"
                },
                {
                    "paragraph": "○子曰：“回也非助我者也，於吾言無所不說。”",
                    "zhushu": "說，音悅。○助我，若子夏之起予，因疑問而有以相長也。顏子於聖人之言，默識心通，無所疑問。故夫子云然，其辭若有憾焉，其實乃深喜之。○胡氏曰：“夫子之於回，豈眞以助我望之。蓋聖人之謙德，又以深贊顏氏云爾。”"
                },
                {
                    "paragraph": "○子曰：“孝哉閔子騫！人不閒於其父母昆弟之言。”",
                    "zhushu": "閒，去聲。○胡氏曰：“父母兄弟稱其孝友，人皆信之無異辭者，蓋其孝友之實，有以積於中而著於外，故夫子歎而美之。”"
                },
                {
                    "paragraph": "○南容三復白圭，孔子以其兄之子妻之。",
                    "zhushu": "三、妻，並去聲。詩大雅抑之篇曰：“白圭之玷，尚可磨也；斯言之玷，不可爲也。”南容一日三復此言，事見家語，蓋深有意於謹言也。此邦有道所以不廢，邦無道所以免禍，故孔子以兄子妻之。○范氏曰：“言者行之表，行者言之實，未有易其言而能謹於行者。南容欲謹其言如此，則必能謹其行矣。”"
                },
                {
                    "paragraph": "○季康子問：“弟子孰爲好學？”孔子對曰：“有顔回者好學，不幸短命死矣！今也則亡。”",
                    "zhushu": "好，去聲。○范氏曰：“哀公、康子問同而對有詳略者，臣之告君，不可不盡。若康子者，必待其能問乃告之，此教誨之道也。”"
                },
                {
                    "paragraph": "○顏淵死，顏路請子之車以爲之椁。",
                    "zhushu": "顏路，淵之父，名無繇。少孔子六歲，孔子始教而受學焉。槨，外棺也。請爲槨，欲賣車以買槨也。"
                },
                {
                    "paragraph": "子曰：“才不才，亦各言其子也。鯉也死，有棺而無椁。吾不徒行以爲之椁。以吾從大夫之後，不可徒行也。”",
                    "zhushu": "鯉，孔子之子伯魚也，先孔子卒。言鯉之才雖不及顏淵，然己與顏路以父視之，則皆子也。孔子時已致仕，尚從大夫之列，言後，謙辭。○胡氏曰：“孔子遇舊館人之喪，嘗脫驂以賻之矣。今乃不許顏路之請，何耶？葬可以無椁，驂可以脫而復求，大夫不可以徒行，命車不可以與人而鬻諸市也。且爲所識窮乏者得我，而勉強以副其意，豈誠心與直道哉？或者以爲君子行禮，視吾之有無而已。夫君子之用財，視義之可否豈獨視有無而已哉？"
                },
                {
                    "paragraph": "○顏淵死。子曰：“噫！天喪予！天喪予！”",
                    "zhushu": "喪，去聲。○噫，傷痛聲。悼道無傳，若天喪己也。"
                },
                {
                    "paragraph": "○顏淵死，子哭之慟。從者曰：“子慟矣。”",
                    "zhushu": "從，去聲。○慟，哀過也。"
                },
                {
                    "paragraph": "曰：“有慟乎？",
                    "zhushu": "哀傷之至，不自知也。"
                },
                {
                    "paragraph": "非夫人之爲慟而誰爲！”",
                    "zhushu": "夫，音扶。爲，去聲。○夫人，謂顏淵。言其死可惜，哭之宜慟，非他人之比也。○胡氏曰：“痛惜之至，施當其可，皆情性之正也。”"
                },
                {
                    "paragraph": "○顏淵死，門人欲厚葬之，子曰：“不可。”",
                    "zhushu": "喪具稱家之有無，貧而厚葬，不循理也。故夫子止之。"
                },
                {
                    "paragraph": "門人厚葬之。",
                    "zhushu": "蓋顏路聽之。"
                },
                {
                    "paragraph": "子曰：“回也視予猶父也，予不得視猶子也。非我也，夫二三子也。”",
                    "zhushu": "歎不得如葬鯉之得宐，以責門人也。"
                },
                {
                    "paragraph": "○季路問事鬼神。子曰：“未能事人，焉能事鬼？”敢問死。曰：“未知生，焉知死？”",
                    "zhushu": "焉，於虔反。○問事鬼神，蓋求所以奉祭祀之意。而死者人之所必有，不可不知，皆切問也。然非誠敬足以事人，則必不能事神；非原始而知所以生，則必不能反終而知所以死。蓋幽明始終，初無二理，但學之有序，不可躐等，故夫子吿之如此。○程子曰：“晝夜者，死生之道也。知生之道，則知死之道；盡事人之道，則盡事鬼之道。死生人鬼，一而二，二而一者也。或言夫子不吿子路，不知此乃所以深告之也。”"
                },
                {
                    "paragraph": "○閔子侍側，誾誾如也；子路，行行如也；冉有、子貢，侃侃如也。子樂。",
                    "zhushu": "誾、侃，音義見前篇。行，胡浪反。樂，音洛。○行行，剛强之貌。子樂者，樂得英材而教育之。"
                },
                {
                    "paragraph": "“若由也，不得其死然。”",
                    "zhushu": "尹氏曰：“子路剛强，有不得其死之理，故因以戒之。其後子路卒死於衛孔悝之難。”洪氏曰：“漢書引此句，上有曰字。”或云：“上文樂字，卽曰字之誤。”"
                },
                {
                    "paragraph": "○魯人爲長府。",
                    "zhushu": "長府，藏名。藏貨財曰府。爲，蓋改作之。"
                },
                {
                    "paragraph": "閔子騫曰：“仍舊貫，如之何？何必攺作？”",
                    "zhushu": "仍，因也。貫，事也。王氏曰：“改作，勞民傷財。在於得已，則不如仍舊貫之善。”"
                },
                {
                    "paragraph": "子曰：“夫人不言，言必有中。”",
                    "zhushu": "夫，音扶。中，去聲。○言不妄發，發必當理，惟有德者能之。"
                },
                {
                    "paragraph": "○子曰：“由之瑟奚爲於丘之門？”",
                    "zhushu": "程子曰：“言其聲之不和，與己不同也。”家語云：“子路鼓瑟，有北鄙殺伐之聲。”蓋其氣質剛勇，而不足於中和，故其發於聲者如此。"
                },
                {
                    "paragraph": "門人不敬子路。子曰：“由也升堂矣，未入於室也。”",
                    "zhushu": "門人以夫子之言，遂不敬子路，故夫子釋之。升堂入室，喻入道之次第。言子路之學，已造乎正大高明之域，特未深入精微之奧耳，未可以一事之失而遽忽之也。"
                },
                {
                    "paragraph": "○子貢問：“師與商也孰賢？”子曰：“師也過，商也不及。”",
                    "zhushu": "子張才高意廣，而好爲苟難，故常過中。子夏篤信謹守，而規模狹隘，故常不及。"
                },
                {
                    "paragraph": "曰：“然則師愈與？”",
                    "zhushu": "與，平聲。○愈，猶勝也。"
                },
                {
                    "paragraph": "子曰：“過猶不及。”",
                    "zhushu": "道以中庸爲至。賢知之過，雖若勝於愚不肖之不及，然其失中則一也。○尹氏曰：“中庸之為德也，其至矣乎！夫過與不及，均也。差之毫釐，繆以千里。故聖人之教，抑其過，引其不及，歸於中道而已。”"
                },
                {
                    "paragraph": "○季氏富於周公，而求也爲之聚斂而附益之。",
                    "zhushu": "爲，去聲。○周公以王室至親，有大功，位冢宰，其富宜矣。季氏以諸侯之卿，而富過之，非攘奪其君、刻剝其民，何以得此？冉有爲季氏宰，又爲之急賦稅以益其富。"
                },
                {
                    "paragraph": "子曰：“非吾徒也。小子鳴鼓而攻之，可也。”",
                    "zhushu": "非吾徒，絕之也。小子鳴鼓而攻之，使門人聲其罪以責之也。聖人之惡黨惡而害民也如此。然師嚴而友親，故己絕之，而猶使門人正之，又見其愛人之無已也。○范氏曰：“冉有以政事之才，施於季氏，故爲不善至於如此。由其心術不明，不能反求諸身，而以仕爲急故也。”"
                },
                {
                    "paragraph": "○柴也愚，",
                    "zhushu": "柴，孔子弟子，姓高，字子羔。愚者，知不足而厚有餘。家語記其“足不履影，啓蟄不殺，方長不折。執親之喪，泣血三年，未嘗見齒。避難而行，不徑不竇”。可以見其爲人矣。"
                },
                {
                    "paragraph": "參也魯，",
                    "zhushu": "魯，鈍也。程子曰：“參也竟以魯得之。”又曰：“曾子之學，誠篤而已。聖門學者，聰明才辯，不爲不多，而卒傳其道，乃質魯之人爾。故學以誠實爲貴也。”尹氏曰：“曾子之才魯，故其學也確，所以能深造乎道也。”"
                },
                {
                    "paragraph": "師也辟，",
                    "zhushu": "辟，婢亦反。○辟，便辟也。謂習於容止，少誠實也。"
                },
                {
                    "paragraph": "由也喭。",
                    "zhushu": "喭，五旦反。喭，粗俗也。傳稱喭者，謂俗論也。○楊氏曰：“四者性之偏，語之使知自勵也。”吳氏曰：“此章之首，脫‘子曰’二字。”或疑下章子曰，當在此章之首，而通爲一章。"
                },
                {
                    "paragraph": "○子曰：“回也其庶乎，屢空。",
                    "zhushu": "庶，近也，言近道也。屢空，數至空匱也。不以貧窶動心而求富，故屢至於空匱也。言其近道，又能安貧也。"
                },
                {
                    "paragraph": "賜不受命，而貨殖焉，億則屢中。”",
                    "zhushu": "中，去聲。○命，謂天命。貨殖，貨財生殖也。億，意度也。言子貢不如顏子之安貧樂道，然其才識之明，亦能料事而多中也。程子曰：“子貢之貨殖，非若後人之豐財，但此心未忘耳。然此亦子貢少時事，至聞性與天道，則不爲此矣。”○范氏曰：“屢空者，簞食瓢飲屢絕而不改其樂也。天下之物，豈有可動其中者哉？貧富在天，而子貢以貨殖爲心，則是不能安受天命矣。其言而多中者億而已，非窮理樂天者也。夫子嘗曰：‘賜不幸言而中，是使〈賜〉多言也’，聖人之不貴言也如是。”"
                },
                {
                    "paragraph": "○子張問善人之道。子曰：“不踐迹，亦不入於室。”",
                    "zhushu": "善人，質美而未學者也。程子曰：“踐迹，如言循途守轍。善人雖不必踐舊迹而自不爲惡，然亦不能入聖人之室也。”○張子曰：“善人欲仁而未志於學者也。欲仁，故雖不踐成法，亦不蹈於惡，有諸己也。由不學，故無自而入聖人之室也。”"
                },
                {
                    "paragraph": "○子曰：“論篤是與，君子者乎？色莊者乎？”",
                    "zhushu": "與，如字。○言但以其言論篤實而與之，則未知其為君子者乎？爲色莊者乎？言不可以言貌取人也。"
                },
                {
                    "paragraph": "○子路問：“聞斯行諸？”子曰：“有父兄在，如之何其聞斯行之？”冉有問：“聞斯行諸？”子曰：“聞斯行之。”公西華曰：“由也問聞斯行諸，子曰‘有父兄在’；求也問聞斯行諸，子曰‘聞斯行之’。赤也惑，敢問。”子曰：“求也退，故進之；由也兼人，故退之。”",
                    "zhushu": "兼人，謂勝人也。張敬夫曰：“聞義固當勇爲，然有父兄在，則有不可得而專者。若不稟命而行，則反傷於義矣。子路有聞，未之能行，唯恐有聞。則於所當爲，不患其不能爲矣；特患爲之之意或過，而於所當稟命者有闕耳。若冉求之資稟失之弱，不患其不稟命也；患其於所當爲者逡巡畏縮，而爲之不勇耳。聖人一進之，一退之，所以約之於義理之中，而使之無過不及之患也。”"
                },
                {
                    "paragraph": "○子畏於匡，顔淵後。子曰：“吾以女爲死矣。”曰：“子在，回何敢死？”",
                    "zhushu": "女，音汝。○後，謂相失在後。何敢死，謂不赴鬭而必死也。胡氏曰：“先王之制，民生於三，事之如一。惟其所在，則致死焉。况顏淵之於孔子，恩義兼盡，又非他人之爲師弟子者而已。卽夫子不幸而遇難，回必捐生以赴之矣。捐生以赴之，幸而不死，則必上告天子、下告方伯，請討以復讎，不但已也。夫子而在，則回何爲而不愛其死，以犯匡人之鋒乎？”"
                },
                {
                    "paragraph": "○季子然問：“仲由、冉求可謂大臣與？”",
                    "zhushu": "與，平聲。○子然，季氏子弟。自多其家得臣二子，故問之。"
                },
                {
                    "paragraph": "子曰：“吾以子爲異之問，曾由與求之問。",
                    "zhushu": "異，非常也。曾，猶乃也。輕二子以抑季然也。"
                },
                {
                    "paragraph": "所謂大臣者：以道事君，不可則止。",
                    "zhushu": "以道事君者，不從君之欲。不可則止者，必行己之志。"
                },
                {
                    "paragraph": "今由與求也，可謂具臣矣。”",
                    "zhushu": "具臣，謂備臣數而已。"
                },
                {
                    "paragraph": "曰：“然則從之者與？”",
                    "zhushu": "與，平聲。○意二子旣非大臣，則從季氏之所爲而已。"
                },
                {
                    "paragraph": "子曰：“弑父與君，亦不從也。”",
                    "zhushu": "言二子雖不足於大臣之道，然君臣之義則聞之熟矣，弑逆大故必不從之。蓋深許二子以死難不可奪之節，而又以陰折季氏不臣之心也。○尹氏曰：“季氏專權僭竊，二子仕其家而不能正也，知其不可而不能止也，可謂具臣矣。是時季氏已有無君之心，故自多其得人。意其可使從己也，故曰弑父與君亦不從也，其庶乎二子可免矣。”"
                },
                {
                    "paragraph": "○子路使子羔爲費宰。",
                    "zhushu": "子路爲季氏宰而舉之也。"
                },
                {
                    "paragraph": "子曰：“賊夫人之子。”",
                    "zhushu": "夫，音扶，下同。○賊，害也。言子羔質美而未學，遽使治民，適以害之。"
                },
                {
                    "paragraph": "子路曰：“有民人焉，有社稷焉。何必讀書，然後爲學？”",
                    "zhushu": "言治民事神皆所以爲學。"
                },
                {
                    "paragraph": "子曰：“是故惡夫佞者。”",
                    "zhushu": "惡，去聲。○治民事神，固學者事，然必學之已成，然後可仕以行其學。若初未嘗學，而使之卽仕以爲學，其不至於慢神而虐民者幾希矣。子路之言，非其本意，但理屈詞窮，而取辨於口以禦人耳。故夫子不斥其非，而特惡其佞也。○范氏曰：“古者學而後入政。未聞以政學者也。蓋道之本在於脩身，而後及於治人，其說具於方冊。讀而知之，然後能行。何可以不讀書也？子路乃欲使子羔以政爲學，失先後本末之序矣。不知其過而以口給禦人，故夫子惡其佞也。”"
                },
                {
                    "paragraph": "○子路、曾晳、冉有、公西華侍坐。",
                    "zhushu": "坐，才臥反。○皙，曾參父，名點。"
                },
                {
                    "paragraph": "子曰：“以吾一日長乎爾，毋吾以也。",
                    "zhushu": "長，上聲。○言我雖年少長於女，然女勿以我長而難言。蓋誘之盡言以觀其志，而聖人和氣謙德，於此亦可見矣。"
                },
                {
                    "paragraph": "居則曰：‘不吾知也！’如或知爾，則何以哉？”",
                    "zhushu": "言女平居，則言人不知我。如或有人知女，則女將何以爲用也？"
                },
                {
                    "paragraph": "子路率爾而對曰：“千乘之國，攝乎大國之閒，加之以師旅，因之以饑饉；由也爲之，比及三年，可使有勇，且知方也。”夫子哂之。",
                    "zhushu": "乘，去聲。饑，音機。饉，音僅。比，必二反，下同。哂，詩忍反。○率爾，輕遽之貌。攝，管束也。二千五百人爲師，五百人爲旅。因，仍也。穀不熟曰饑，菜不熟曰饉。方，向也，謂向義也。民向義，則能親其上，死其長矣。哂，微笑也。"
                },
                {
                    "paragraph": "“求！爾何如？”對曰：“方六七十，如五六十，求也爲之，比及三年，可使足民。如其禮樂，以俟君子。”",
                    "zhushu": "求，爾何如，孔子問也，下放此。方六七十里，小國也。如，猶或也。五六十里，則又小矣。足，富足也。俟君子，言非己所能。冉有謙退，又以子路見哂，故其詞益遜。"
                },
                {
                    "paragraph": "“赤！爾何如？”對曰：“非曰能之，願學焉。宗廟之事，如會同，端章甫，願爲小相焉。”",
                    "zhushu": "相，去聲。○公西華志於禮樂之事，嫌以君子自居。故將言己志而先爲遜詞，言未能而願學也。宗廟之事，謂祭祀。諸侯時見曰會，衆覜曰同。端，玄端服。章甫，禮冠。相，贊君之禮者。言小，亦謙辭。"
                },
                {
                    "paragraph": "“點！爾何如？”鼓瑟希，鏗爾，舍瑟而作。對曰：“異乎三子者之撰。”子曰：“何傷乎？亦各言其志也。”曰：“莫春者，春服既成。冠者五六人，童子六七人，浴乎沂，風乎舞雩，詠而歸。”夫子喟然歎曰；“吾與點也！”",
                    "zhushu": "鏗，苦耕反。舍，上聲。撰，士免反。莫、冠，並去聲。沂，魚依反。雩音于。○四子侍坐，以齒爲序，則點當次對。以方鼓瑟，故孔子先問求、赤而後及點也。希，閒歇也。作，起也。撰，具也。春服，單袷之衣。浴，盥濯也，今上巳祓除是也。沂，水名，在魯城南，地志以爲有溫泉焉，理或然也。風，乘涼也。舞雩，祭天禱雨之處，有壇墠樹木也。詠，歌也。曾點之學，蓋有以見夫人欲盡處，天理流行，隨處充滿，無少欠闕。故其動靜之際，從容如此。而其言志，則又不過卽其所居之位，樂其日用之常，初無舍己爲人之意。而其胷次悠然，直與天地萬物上下同流，各得其所之妙，隱然自見於言外。視三子之規規於事爲之末者，其氣象不侔矣，故夫子歎息而深許之。而門人記其本末獨加詳焉，蓋亦有以識此矣。"
                },
                {
                    "paragraph": "三子者出，曾晳後。曾晳曰：“夫三子者之言何如？”子曰：“亦各言其志也已矣。”",
                    "zhushu": "夫，音扶。"
                },
                {
                    "paragraph": "曰：“夫子何哂由也？”",
                    "zhushu": "點以子路之志，乃所優爲，而夫子哂之，故請其說。"
                },
                {
                    "paragraph": "曰：“爲國以禮，其言不讓，是故哂之。”",
                    "zhushu": "夫子蓋許其能，特哂其不遜。"
                },
                {
                    "paragraph": "“唯求則非邦也與？”“安見方六七十如五六十而非邦也者？”",
                    "zhushu": "與，平聲，下同。○曾點以冉求亦欲爲國而不見哂，故微問之。而夫子之答無貶辭，蓋亦許之。"
                },
                {
                    "paragraph": "“唯赤則非邦也與？”“宗廟會同，非諸侯而何？赤也爲之小，孰能爲之大？”",
                    "zhushu": "此亦曾皙問而夫子答也。孰能爲之大，言無能出其右者，亦許之之辭。○程子曰：“古之學者，優柔厭飫，有先後之序。如子路、冉有、公西赤言志如此，夫子許之。亦以此自是實事。後之學者好高，如人游心千里之外，然自身却只在此。”又曰：“孔子與點，蓋與聖人之志同，便是堯、舜氣象也。誠異三子者之撰，特行有不掩焉耳，此所謂狂也。子路等所見者小，子路只爲不達爲國以禮道理，是以哂之。若達，却便是這氣象也。”又曰：“三子皆欲得國而治之，故孔子不取。曾點，狂者也，未必能爲聖人之事，而能知夫子之志。故曰浴乎沂，風乎舞雩，詠而歸，言樂而得其所也。孔子之志，在於老者安之，朋友信之，少者懷之，使萬物莫不遂其性。曾點知之，故夫子喟然歎曰：“吾與點也。”又曰：“曾點、漆雕開，已見大意。”"
                }
            ]
        },
        {
            "name": "顏淵第十二",
            "paragraphs": [
                {
                    "paragraph": "顏淵第十二",
                    "zhushu": "凡二十四章。",
                    "type": 1
                },
                {
                    "paragraph": "顏淵問仁。子曰：“克己復禮爲仁。一日克己復禮，天下歸仁焉。爲仁由己，而由人乎哉？”",
                    "zhushu": "仁者，本心之全德。克，勝也。己，謂身之私欲也。復，反也。禮者，天理之節文也。為仁者，所以全其心之德也。蓋心之全德，莫非天理，而亦不能不壞於人欲。故爲仁者必有以勝私欲而復於禮，則事皆天理，而本心之德復全於我矣。歸，猶與也。又言一日克己復禮，則天下之人皆與其仁，極言其效之甚速而至大也。又言爲仁由己而非他人所能預，又見其機之在我而無難也。日日克之，不以爲難，則私欲淨盡，天理流行，而仁不可勝用矣。程子曰：“非禮處便是私意。旣是私意，如何得仁？須是克盡己私，皆歸於禮，方始是仁。”又曰：“克己復禮，則事事皆仁，故曰天下歸仁。”謝氏曰：“克己須從性偏難克處克將去。”"
                },
                {
                    "paragraph": "顏淵曰：“請問其目。”子曰：“非禮勿視，非禮勿聽，非禮勿言，非禮勿動。”顏淵曰：“回雖不敏，請事斯語矣。”",
                    "zhushu": "目，條件也。顔淵聞夫子之言，則於天理人欲之際，已判然矣，故不復有所疑問，而直請其條目也。非禮者，己之私也。勿者，禁止之辭。是人心之所以爲主，而勝私復禮之機也。私勝，則動容周旋無不中禮，而日用之閒，莫非天理之流行矣。事，如事事之事。請事斯語，顔子默識其理，又自知其力有以勝之，故直以爲己任而不疑也。○程子曰：“顏淵問克己復禮之目，子曰，‘非禮勿視，非禮勿聽，非禮勿言，非禮勿動’，四者身之用也。由乎中而應乎外，制於外所以養其中也。顏淵事斯語，所以進於聖人。後之學聖人者，宜服膺而勿失也，因箴以自警。其視箴曰：‘心兮本虛，應物無迹。操之有要，視爲之則。蔽交於前，其中則遷。制之於外，以安其內。克己復禮，久而誠矣。’其聽箴曰：‘人有秉彝，本乎天性。知誘物化，遂亡其正。卓彼先覺，知止有定。閑邪存誠，非禮勿聽。’其言箴曰：‘人心之動，因言以宣。發禁躁妄，內斯靜專。矧是樞機，興戎出好，吉凶榮辱，惟其所召。傷易則誕，傷煩則支，己肆物忤，出悖來違。非法不道，欽哉訓辭！’其動箴曰‘哲人知幾，誠之於思；志士勵行，守之於爲。順理則裕，從欲惟危；造次克念，戰兢自持。習與性成，聖賢同歸。’”愚按：此章問答，乃傳授心法切要之言。非至明不能察其幾，非至健不能致其決。故惟顏子得聞之，而凡學者亦不可以不勉也。程子之箴，發明親切，學者尤宐深玩。"
                },
                {
                    "paragraph": "○仲弓問仁。子曰：“出門如見大賓，使民如承大祭。己所不欲，勿施於人。在邦無怨，在家無怨。”仲弓曰：“雍雖不敏，請事斯語矣。”",
                    "zhushu": "敬以持己，恕以及物，則私意無所容而心德全矣。內外無怨，亦以其效言之，使以自考也。○程子曰：“孔子言仁，只說出門如見大賓，使民如承大祭。看其氣象，便須心廣體胖，動容周旋中禮。唯謹獨，便是守之之法。”或問：“出門使民之時，如此可也；未出門使民之時，如之何？”曰：“此儼若思時也，有諸中而後見於外。觀其出門使民之時，其敬如此，則前乎此者敬可知矣。非因出門使民，然後有此敬也。”愚按：克己復禮，乾道也；主敬行恕，坤道也。顔、冉之學，其高下淺深，於此可見。然學者誠能從事於敬恕之閒而有得焉，亦將無己之可克矣。"
                },
                {
                    "paragraph": "○司馬牛問仁。",
                    "zhushu": "司馬牛，孔子弟子，名犁，向魋之弟。"
                },
                {
                    "paragraph": "子曰：“仁者其言也訒。”",
                    "zhushu": "訒，音刃。○訒，忍也，難也。仁者心存而不放，故其言若有所忍而不易發，蓋其德之一端也。夫子以牛多言而躁，故吿之以此。使其於此而謹之，則所以爲仁之方，不外是矣。"
                },
                {
                    "paragraph": "曰：“其言也訒，斯謂之仁已乎？”子曰：“爲之難，言之得無訒乎？”",
                    "zhushu": "牛意仁道至大，不但如夫子之所言，故夫子又告之以此。蓋心常存，故事不苟，事不苟，故其言自有不得而易者，非強閉之而不出也。楊氏曰：“觀此及下章再問之語，牛之易其言可知。”○程子曰：“雖爲司馬牛多言故及此，然聖人之言，亦止此爲是。”愚謂牛之爲人如此，若不吿之以其病之所切，而泛以爲仁之大槩語之，則以彼之躁，必不能深思以去其病，而終無自以入德矣。故其告之如此。蓋聖人之言，雖有高下大小之不同，然其切於學者之身，而皆爲入德之要，則又初不異也。讀者其致思焉。"
                },
                {
                    "paragraph": "○司馬牛問君子。子曰：“君子不憂不懼。”",
                    "zhushu": "向魋作亂，牛常憂懼。故夫子告之以此"
                },
                {
                    "paragraph": "曰：“不憂不懼，斯謂之君子已乎？”子曰：“內省不疚，夫何憂何懼？”",
                    "zhushu": "夫，音扶。○牛之再問，猶前章之意，故復吿之以此。疚，病也。言由其平日所爲無愧於心，故能內省不疚，而自無憂懼，未可遽以爲易而忽之也。晁氏曰：“不憂不懼，由乎德全而無疵。故無入而不自得，非實有憂懼而强排遣之也。”"
                },
                {
                    "paragraph": "○司馬牛憂曰：“人皆有兄弟，我獨亡。”",
                    "zhushu": "牛有兄弟而云然者，憂其為亂而將死也。"
                },
                {
                    "paragraph": "子夏曰：“商聞之矣：",
                    "zhushu": "蓋聞之夫子。"
                },
                {
                    "paragraph": "死生有命，富貴在天。",
                    "zhushu": "命稟於有生之初，非今所能移；天莫之爲而爲，非我所能必，但當順受而已。"
                },
                {
                    "paragraph": "君子敬而無失，與人恭而有禮。四海之內，皆兄弟也。君子何患乎無兄弟也？”",
                    "zhushu": "旣安於命，又當脩其在己者。故又言苟能持己以敬而不間斷，接人以恭而有節文，則天下之人皆愛敬之，如兄弟矣。蓋子夏欲以寬牛之憂，故爲是不得已之辭，讀者不以辭害意可也。○胡氏曰：“子夏四海皆兄弟之言，特以廣司馬牛之意，意圓而語滯者也，唯聖人則無此病矣。且子夏知此而以哭子喪明，則以蔽於愛而昧於理，是以不能踐其言爾。”"
                },
                {
                    "paragraph": "○子張問明。子曰：“浸潤之譖，膚受之愬，不行焉。可謂明也已矣。浸潤之譖膚受之愬不行焉，可謂遠也已矣。”",
                    "zhushu": "譖，莊蔭反。愬，蘇路反。○浸潤，如水之浸灌滋潤，漸漬而不驟也。譖，毁人之行也。膚受，謂肌膚所受，利害切身。如易所謂“剝牀以膚，切近災”者也。愬，愬己之冤也。毀人者漸漬而不驟，則聽者不覺其入，而信之深矣。愬冤者急迫而切身，則聽者不及致詳，而發之暴矣。二者難察而能察之，則可見其心之明，而不蔽於近矣。此亦必因子張之失而吿之，故其辭繁而不殺，以致丁寧之意云。○楊氏曰：“驟而語之，與利害不切於身者，不行焉，有不待明者能之也。故浸潤之譖、膚受之愬不行，然後謂之明，而又謂之遠。遠則明之至也。書曰：‘視遠惟明。’”"
                },
                {
                    "paragraph": "○子貢問政。子曰：“足食。足兵。民信之矣。”",
                    "zhushu": "言倉廩實而武備脩，然後教化行，而民信於我，不離叛也。"
                },
                {
                    "paragraph": "子貢曰：“必不得已而去，於斯三者何先？”曰：“去兵。”",
                    "zhushu": "去，上聲，下同。○言食足而信孚，則無兵而守固矣。"
                },
                {
                    "paragraph": "子貢曰：“必不得已而去，於斯二者何先？”曰：“去食。自古皆有死，民無信不立。”",
                    "zhushu": "民無食必死，然死者人之所必不免。無信則雖生而無以自立，不若死之爲安。故寧死而不失信於民，使民亦寧死而不失信於我也。○程子曰：“孔門弟子善問，直窮到底，如此章者。非子貢不能問，非聖人不能答也。”愚謂以人情而言，則兵食足而後吾之信可以孚於民。以民德而言，則信本人之所固有，非兵食所得而先也。是以爲政者，當身率其民而以死守之，不以危急而可棄也。"
                },
                {
                    "paragraph": "○棘子成曰：“君子質而已矣，何以文爲？”",
                    "zhushu": "棘子成，衛大夫。疾時人文勝，故爲此言。"
                },
                {
                    "paragraph": "子貢曰：“惜乎！夫子之說，君子也。駟不及舌。",
                    "zhushu": "言子成之言，乃君子之意。然言出於舌，則駟馬不能追之，又惜其失言也。"
                },
                {
                    "paragraph": "文猶質也，質猶文也。虎豹之鞟猶犬羊之鞟。”",
                    "zhushu": "鞟，其郭反。○鞟，皮去毛者也。言文質等耳，不可相無。若必盡去其文而獨存其質，則君子小人無以辨矣。夫棘子成矯當時之弊，固失之過；而子貢矯子成之弊，又無本末輕重之差，胥失之矣。"
                },
                {
                    "paragraph": "○哀公問於有若曰：“年饑，用不足，如之何？”",
                    "zhushu": "稱有若者，君臣之辭。用，謂國用。公意蓋欲加賦以足用也。"
                },
                {
                    "paragraph": "有若對曰：“盍徹乎？”",
                    "zhushu": "徹，通也，均也。周制：一夫受田百畝，而與同溝共井之人通力合作，計畝均收。大率民得其九，公取其一，故謂之徹。魯自宣公稅畝，又逐畝什取其一，則為什而取二矣。故有若請但專行徹法，欲公節用以厚民也。"
                },
                {
                    "paragraph": "曰：“二，吾猶不足，如之何其徹也？”",
                    "zhushu": "二，卽所謂什二也。公以有若不喩其旨，故言此以示加賦之意。"
                },
                {
                    "paragraph": "對曰：“百姓足，君孰與不足？百姓不足，君孰與足？”",
                    "zhushu": "民富，則君不至獨貧；民貧，則君不能獨富。有若深言君民一體之意，以止公之厚斂，爲人上者所宐深念也。○楊氏曰：“仁政必自經界始。經界正，而後井地均、穀祿平，而軍國之需皆量是以爲出焉。故一徹而百度舉矣，上下寧憂不足乎？以二猶不足而敎之徹，疑若迂矣。然什一，天下之中正。多則桀，寡則貉，不可改也。後世不究其本而唯末之圖，故征斂無藝，費出無經，而上下困矣。又惡知盍徹之當務而不爲迂乎？"
                },
                {
                    "paragraph": "○子張問崇德、辨惑。子曰：“主忠信，徙義，崇德也。",
                    "zhushu": "主忠信，則本立，徙義，則日新。"
                },
                {
                    "paragraph": "愛之欲其生，惡之欲其死。旣欲其生，又欲其死，是惑也。",
                    "zhushu": "惡，去聲。○愛惡，人之常情也。然人之生死有命，非可得而欲也。以愛惡而欲其生死，則惑矣。既欲其生，又欲其死，則惑之甚也。"
                },
                {
                    "paragraph": "‘誠不以冨，亦祗以異。’”",
                    "zhushu": "此詩小雅我行其野之詞也。舊說：夫子引之，以明欲其生死者不能使之生死。如此詩所言，不足以致富而適足以取異也。程子曰：“此錯簡，當在第十六篇齊景公有馬千駟之上。因此下文亦有齊景公字而誤也。”○楊氏曰：“堂堂乎張也，難與並爲仁矣。則非誠善補過不蔽於私者，故告之如此。”"
                },
                {
                    "paragraph": "○齊景公問政於孔子。",
                    "zhushu": "齊景公，名杵臼。魯昭公末年，孔子適齊。"
                },
                {
                    "paragraph": "孔子對曰：“君君，臣臣，父父，子子。”",
                    "zhushu": "此人道之大經，政事之根本也。是時景公失政，而大夫陳氏厚施於國。景公又多内嬖，而不立太子。其君臣父子之閒，皆失其道，故夫子吿之以此。"
                },
                {
                    "paragraph": "公曰：“善哉！信如君不君，臣不臣，父不父，子不子，雖有粟，吾得而食諸？”",
                    "zhushu": "景公善孔子之言而不能用，其後果以繼嗣不定，啟陳氏弑君篡國之禍。○楊氏曰：“君之所以君，臣之所以臣，父之所以父，子之所以子，是必有道矣。景公知善夫子之言，而不知反求其所以然，蓋悅而不繹者。齊之所以卒於亂也。”"
                },
                {
                    "paragraph": "○子曰：“片言可以折獄者，其由也與？”",
                    "zhushu": "折，之舌反。與，平聲。○片言，半言。折，斷也。子路忠信明決，故言出而人信服之，不待其辭之畢也。"
                },
                {
                    "paragraph": "子路無宿諾。",
                    "zhushu": "宿，畱也，猶宿怨之宿。急於踐言，不畱其諾也。記者因夫子之言而記此，以見子路之所以取信於人者，由其養之有素也。○尹氏曰：“小邾射以句繹奔魯，曰：‘使季路要我，吾無盟矣。’千乘之國，不信其盟，而信子路之一言，其見信於人可知矣。一言而折獄者，信在言前，人自信之故也。不畱諾，所以全其信也。”"
                },
                {
                    "paragraph": "○子曰：“聽訟，吾猶人也，必也使無訟乎！”",
                    "zhushu": "范氏曰：“聽訟者，治其末，塞其流也。正其本，淸其源，則無訟矣。”○楊氏曰：“子路片言可以折獄，而不知以禮遜爲國，則未能使民無訟者也。故又記孔子之言，以見聖人不以聽訟爲難，而以使民無訟爲貴。”"
                },
                {
                    "paragraph": "○子張問政。子曰：“居之無倦，行之以忠。”",
                    "zhushu": "居，謂存諸心。無倦，則始終如一。行，謂發於事。以忠，則表裏如一。○程子曰：“子張少仁。無誠心愛民，則必倦而不盡心，故告之以此。”"
                },
                {
                    "paragraph": "○子曰：“博學於文，約之以禮，亦可以弗畔矣夫！”",
                    "zhushu": "重出。"
                },
                {
                    "paragraph": "○子曰：“君子成人之美，不成人之惡。小人反是。”",
                    "zhushu": "成者，誘掖奬勸以成其事也。君子小人，所存旣有厚薄之殊，而其所好又有善惡之異。故其用心不同如此。"
                },
                {
                    "paragraph": "○季康子問政於孔子。孔子對曰：“政者，正也。子帥以正，孰敢不正？”",
                    "zhushu": "范氏曰：“未有己不正而能正人者。”○胡氏曰：“魯自中葉，政由大夫，家臣效尤，據邑背叛，不正甚矣。故孔子以是告之，欲康子以正自克，而攺三家之故。惜乎康子之溺於利欲而不能也。”"
                },
                {
                    "paragraph": "○季康子患盜，問於孔子。孔子對曰：“苟子之不欲，雖賞之不竊。”",
                    "zhushu": "言子不貪欲，則雖賞民使之爲盜，民亦知恥而不竊。○胡氏曰：“季氏竊柄，康子奪嫡，民之為盜，固其所也。盍亦反其本耶？孔子以不欲啓之，其旨深矣。”奪嫡事見春秋傳。"
                },
                {
                    "paragraph": "○季康子問政於孔子曰：“如殺無道，以就有道，何如？”孔子對曰：“子爲政，焉用殺？子欲善，而民善矣。君子之德風，小人之德草。草上之風，必偃。”",
                    "zhushu": "焉，於虔反。○爲政者，民所視效，何以殺爲？欲善則民善矣。上，一作尚，加也。偃，仆也。○尹氏曰：“殺之爲言，豈為人上之語哉？以身教者從，以言教者訟，而况於殺乎？”"
                },
                {
                    "paragraph": "○子張問：“士何如斯可謂之達矣？”",
                    "zhushu": "達者，德孚於人而行無不得之謂。"
                },
                {
                    "paragraph": "子曰：“何哉，爾所謂達者？”",
                    "zhushu": "子張務外，夫子蓋已知其發問之意。故反詰之，將以發其病而藥之也。"
                },
                {
                    "paragraph": "子張對曰：“在邦必聞，在家必聞。”",
                    "zhushu": "言名譽著聞也。"
                },
                {
                    "paragraph": "子曰：“是聞也，非達也。",
                    "zhushu": "聞與達相似而不同，乃誠僞之所以分，學者不可不審也。故夫子旣明辨之，下文又詳言之。"
                },
                {
                    "paragraph": "夫達也者，質直而好義，察言而觀色，慮以下人。在邦必達，在家必達。",
                    "zhushu": "夫，音扶，下同。好、下，皆去聲。○內主忠信。而所行合宜，審於接物而卑以自牧，皆自脩於內，不求人知之事。然德脩於己而人信之，則所行自無窒礙矣。"
                },
                {
                    "paragraph": "夫聞也者，色取仁而行違，居之不疑。在邦必聞，在家必聞。”",
                    "zhushu": "行，去聲。○善其顏色以取於仁，而行實背之，又自以爲是而無所忌憚。此不務實而專務求名者，故虛譽雖隆而實德則病矣。○程子曰：“學者須是務實，不要近名。有意近名，大本已失。更學何事？爲名而學，則是僞也。今之學者，大抵爲名。爲名與爲利雖淸濁不同，然其利心則一也。”尹氏曰：“子張之學，病在乎不務實。故孔子吿之，皆篤實之事，充乎內而發乎外者也。當時門人親受聖人之教，而差失有如此者，況後世乎？”"
                },
                {
                    "paragraph": "○樊遲從遊於舞雩之下，曰：“敢問崇德、脩慝、辨惑。”",
                    "zhushu": "慝，吐得反。○胡氏曰：“慝之字從心從匿，蓋惡之匿於心者。脩者，治而去之。”"
                },
                {
                    "paragraph": "子曰：“善哉問！",
                    "zhushu": "善其切於爲己。"
                },
                {
                    "paragraph": "先事後得，非崇德與？攻其惡，無攻人之惡，非脩慝與？一朝之忿，忘其身，以及其親，非惑與？”",
                    "zhushu": "與，平聲。○先事後得，猶言先難後獲也。爲所當爲而不計其功，則德日積而不自知矣。專於治己而不責人，則己之惡無所匿矣。知一朝之忿爲甚微，而禍及其親爲甚大，則有以辨惑而懲其忿矣。樊遲麤鄙近利，故吿之以此，三者皆所以救其失也。○范氏曰：“先事後得，上義而下利也。人惟有利欲之心，故德不崇。惟不自省己過而知人之過，故慝不脩。感物而易動者莫如忿，忘其身以及其親，惑之甚者也。惑之甚者必起於細微，能辨之於早，則不至於大惑矣。故懲忿所以辨惑也。”"
                },
                {
                    "paragraph": "○樊遲問仁。子曰：“愛人。”問知。子曰：“知人。”",
                    "zhushu": "上知，去聲，下如字。○愛人，仁之施。知人，知之務。"
                },
                {
                    "paragraph": "樊遲未達。",
                    "zhushu": "曾氏曰：“遲之意，蓋以愛欲其周，而知有所擇，故疑二者之相悖爾。”"
                },
                {
                    "paragraph": "子曰：“舉直錯諸枉，能使枉者直。”",
                    "zhushu": "舉直錯枉者，知也。使枉者直，則仁矣。如此，則二者不惟不相悖而反相爲用矣。"
                },
                {
                    "paragraph": "樊遲退，見子夏。曰：“鄕也吾見於夫子而問知，子曰，‘舉直錯諸枉，能使枉者直’，何謂也？”",
                    "zhushu": "鄕，去聲。見，賢遍反。○遲以夫子之言，專爲知者之事。又未達所以能使枉者直之理。"
                },
                {
                    "paragraph": "子夏曰：“富哉言乎！",
                    "zhushu": "歎其所包者廣，不止言知。"
                },
                {
                    "paragraph": "舜有天下，選於衆，舉臯陶，不仁者遠矣。湯有天下，選於衆，舉伊尹，不仁者遠矣。”",
                    "zhushu": "選，息戀反。陶，音遙。遠，如字。○伊尹，湯之相也。不仁者遠，言人皆化而為仁，不見有不仁者，若其遠去爾，所謂使枉者直也。子夏蓋有以知夫子之兼仁知而言矣。○程子曰：“聖人之語，因人而變化。雖若有淺近者，而其包含無所不盡，觀於此章可見矣。非若他人之言，語近則遺遠，語遠則不知近也。”尹氏曰：“學者之問也，不獨欲聞其說，又必欲知其方；不獨欲知其方，又必欲為其事。如樊遲之問仁知也，夫子告之盡矣。樊遲未達，故又問焉，而猶未知其何以為之也。及退而問諸子夏，然後有以知之。使其未喻，則必將復問矣。旣問於師，又辨諸友，當時學者之務實也如是。”"
                },
                {
                    "paragraph": "○子貢問友。子曰：“忠吿而善道之，不可則止，無自辱焉。”",
                    "zhushu": "告，工毒反。道，去聲。○友所以輔仁，故盡其心以告之，善其說以道之。然以義合者也，故不可則止。若以數而見疏，則自辱矣。"
                },
                {
                    "paragraph": "○曾子曰：“君子以文會友，以友輔仁。”",
                    "zhushu": "講學以會友，則道益明；取善以輔仁，則德日進。"
                }
            ]
        },
        {
            "name": "子路第十三",
            "paragraphs": [
                {
                    "paragraph": "子路第十三",
                    "zhushu": "凡三十章。",
                    "type": 1
                },
                {
                    "paragraph": "○子路問政。子曰：“先之，勞之。”",
                    "zhushu": "勞，如字。○蘇氏曰：“凡民之行，以身先之，則不令而行。凡民之事，以身勞之，則雖勤不怨。”"
                },
                {
                    "paragraph": "請益。曰：“無倦。”",
                    "zhushu": "無，古本作毋。○吳氏曰：“勇者喜於有爲而不能持久，故以此吿之。”○程子曰：“子路問政，孔子旣吿之矣。及請益，則曰‘無倦’而已。未嘗復有所告，姑使之深思也。”"
                },
                {
                    "paragraph": "○仲弓爲季氏宰，問政。子曰：“先有司，赦小過，舉賢才。”",
                    "zhushu": "有司，衆職也。宰兼衆職，然事必先之於彼，而後考其成功，則己不勞而事畢舉矣。過，失誤也。大者於事或有所害，不得不懲；小者赦之，則刑不濫而人心悅矣。賢，有德者。才，有能者。舉而用之，則有司皆得其人而政益脩矣。"
                },
                {
                    "paragraph": "曰：“焉知賢才而舉之？”曰：“舉爾所知。爾所不知，人其舍諸？”",
                    "zhushu": "焉，於虔反。舍，上聲。○仲弓慮無以盡知一時之賢才，故孔子吿之以此。程子曰：“人各親其親，然後不獨親其親。仲弓曰‘焉知賢才而舉之’，子曰‘舉爾所知，爾所不知，人其舍諸’便見仲弓與聖人用心之大小。推此義，則一心可以興邦，一心可以喪邦，只在公私之間爾。”○范氏曰：“不先有司，則君行臣職矣；不赦小過，則下無全人矣；不舉賢才，則百職廢矣。失此三者，不可以爲季氏宰，况天下乎？”"
                },
                {
                    "paragraph": "○子路曰：“衛君待子而爲政，子將奚先？”",
                    "zhushu": "衞君，謂出公輒也。是時魯哀公之十年，孔子自楚反乎衛。"
                },
                {
                    "paragraph": "子曰：“必也正名乎！”",
                    "zhushu": "是時出公不父其父而禰其祖，名實紊矣，故孔子以正名爲先。謝氏曰：“正名雖爲衛君而言，然爲政之道，皆當以此爲先。”"
                },
                {
                    "paragraph": "子路曰：“有是哉，子之迂也！奚其正？”",
                    "zhushu": "迂，謂遠於事情，言非今日之急務也。"
                },
                {
                    "paragraph": "子曰：“野哉由也！君子於其所不知，蓋闕如也。",
                    "zhushu": "野，謂鄙俗。責其不能闕疑，而率爾妄對也。"
                },
                {
                    "paragraph": "名不正，則言不順；言不順，則事不成；",
                    "zhushu": "楊氏曰：“名不當其實，則言不順。言不順，則無以考實而事不成。”"
                },
                {
                    "paragraph": "事不成，則禮樂不興；禮樂不興，則刑罰不中；刑罰不中，則民無所措手足。",
                    "zhushu": "中，去聲。○范氏曰：“事得其序之謂禮，物得其和之謂樂。事不成則無序而不和，故禮樂不興。禮樂不興，則施之政事皆失其道，故刑罰不中。”"
                },
                {
                    "paragraph": "故君子名之必可言也，言之必可行也。君子於其言，無所苟而已矣。”",
                    "zhushu": "程子曰：“名實相須。一事苟，則其餘皆苟矣。”○胡氏曰：“衞世子蒯聵恥其母南子之淫亂，欲殺之不果而出奔。靈公欲立公子郢，郢辭。公卒，夫人立之，又辭。乃立蒯聵之子輒，以拒蒯聵。夫蒯聵欲殺母，得罪於父，而輒據國以拒父，皆無父之人也，其不可有國也明矣。夫子爲政，而以正名爲先。必將具其事之本末，告諸天王，請於方伯，命公子郢而立之。則人倫正，天理得，名正言順而事成矣。夫子告之之詳如此，而子路終不喻也。故事輒不去，卒死其難。徒知食焉不避其難之爲義，而不知食輒之食爲非義也。”"
                },
                {
                    "paragraph": "○樊遲請學稼，子曰：“吾不如老農。”請學爲圃。曰：“吾不如老圃。”",
                    "zhushu": "種五穀曰稼，種蔬菜曰圃。"
                },
                {
                    "paragraph": "樊遲出。子曰：“小人哉，樊須也！",
                    "zhushu": "小人，謂細民，孟子所謂小人之事者也。"
                },
                {
                    "paragraph": "上好禮，則民莫敢不敬；上好義，則民莫敢不服；上好信，則民莫敢不用情。夫如是，則四方之民襁負其子而至矣，焉用稼？”",
                    "zhushu": "好，去聲。夫，音扶。襁，居丈反。焉，於虔反。○禮、義、信，大人之事也。好義，則事合宐。情，誠實也。敬服用情，蓋各以其類而應也。襁，織縷爲之，以約小兒於背者。○楊氏曰：“樊須遊聖人之門，而問稼圃，志則陋矣，辭而闢之可也。待其出而後言其非，何也？蓋於其問也，自謂農圃之不如，則拒之者至矣。須之學疑不及此，而不能問。不能以三隅反矣，故不復。及其旣出，則懼其終不喻也，求老農老圃而學焉，則其失愈遠矣。故復言之，使知前所言者意有在也。"
                },
                {
                    "paragraph": "○子曰：“誦詩三百，授之以政，不達；使於四方，不能專對；雖多，亦奚以爲？”",
                    "zhushu": "使，去聲。○專，獨也。詩本人情，該物理，可以驗風俗之盛衰，見政治之得失。其言溫厚和平，長於風諭。故誦之者，必達於政而能言也。○程子曰：“窮經將以致用也。世之誦詩者，果能從政而專對乎？然則其所學者，章句之末耳，此學者之大患也。”"
                },
                {
                    "paragraph": "○子曰：“其身正，不令而行；其不正，雖令不從。”",
                    "zhushu": ""
                },
                {
                    "paragraph": "〇子曰：“魯衛之政，兄弟也。”",
                    "zhushu": "魯，周公之後。衞，康叔之後。本兄弟之國，而是時衰亂，政亦相似，故孔子歎之。"
                },
                {
                    "paragraph": "○子謂衛公子荆，“善居室。始有，曰：‘苟合矣。’少有，曰：‘苟完矣。’富有，曰：‘苟美矣。’”",
                    "zhushu": "公子荊，衛大夫。苟，聊且粗略之意。合，聚也。完，備也。言其循序而有節，不以欲速盡美累其心。○楊氏曰：“務為全美，則累物而驕吝之心生。公子荊皆曰苟而已，則不以外物為心，其欲易足故也。”"
                },
                {
                    "paragraph": "○子適衞，冉有僕。",
                    "zhushu": "僕，御車也。"
                },
                {
                    "paragraph": "子曰：“庶矣哉！”",
                    "zhushu": "庶，眾也。"
                },
                {
                    "paragraph": "冉有曰：“旣庶矣。又何加焉？”曰：“富之。”",
                    "zhushu": "庶而不富，則民生不遂，故制田里，薄賦斂以富之。"
                },
                {
                    "paragraph": "曰：“旣富矣，又何加焉？”曰：“敎之。”",
                    "zhushu": "富而不教，則近於禽獸。故必立學校，明禮義以教之。○胡氏曰：“天生斯民，立之司牧，而寄以三事。然自三代之後，能舉此職者，百無一二。漢之文明，唐之太宗，亦云庶且富矣，西京之敎無聞焉。明帝尊師重傅，臨雍拜老，宗戚子弟莫不受學；唐太宗大召名儒，增廣生員，敎亦至矣，然而未知所以教也。三代之教，天子公卿躬行於上，言行政事皆可師法，彼二君者其能然乎？”"
                },
                {
                    "paragraph": "○子曰：“苟有用我者。期月而已可也，三年有成。”",
                    "zhushu": "期月，謂周一歲之月也。可者，僅辭，言綱紀布也。有成，治功成也。○尹氏曰：“孔子歎當時莫能用己也，故云然。”愚按：史記，此蓋爲衛靈公不能用而發。"
                },
                {
                    "paragraph": "○子曰：“善人爲邦百年，亦可以勝殘去殺矣。誠哉是言也！”",
                    "zhushu": "勝，平聲。去，上聲。○爲邦百年，言相繼而久也。勝殘，化殘暴之人，使不為惡也。去殺，謂民化於善，可以不用刑殺也。蓋古有是言，而夫子稱之。程子曰：“漢自高、惠至于文、景，黎民醇厚，幾致刑措，庶乎其近之矣。”○尹氏曰：“勝殘去殺，不為惡而已，善人之功如是。若夫聖人，則不待百年，其化亦不止此。”"
                },
                {
                    "paragraph": "○子曰：“如有王者，必世而後仁。”",
                    "zhushu": "王者謂聖人受命而興也。三十年為一世。仁，謂教化浹也。程子曰：“周自文武至於成王，而後禮樂興，即其效也。”○或問：“三年、必世，遲速不同，何也？”程子曰：“三年有成，謂法度紀綱有成而化行也。漸民以仁，摩民以義，使之浹於肌膚，淪於骨髓，而禮樂可興，所謂仁也。此非積久，何以能致？”"
                },
                {
                    "paragraph": "○子曰：“苟正其身矣，於從政乎何有？不能正其身，如正人何？”",
                    "zhushu": ""
                },
                {
                    "paragraph": "〇冉子退朝。子曰：“何晏也？”對曰：“有政。”子曰：“其事也。如有政，雖不吾以，吾其與聞之。”",
                    "zhushu": "朝，音潮。與，去聲。○冉有時爲季氏宰。朝，季氏之私朝也。晏，晚也。政，國政。事，家事。以，用也。禮：大夫雖不治事，猶得與聞國政。是時季氏專魯，其於國政，蓋有不與同列議於公朝，而獨與家臣謀於私室者。故夫子爲不知者而言，此必季氏之家事耳。若是國政，我嘗爲大夫，雖不見用，猶當與聞。今旣不聞，則是非國政也。語意與魏徵獻陵之對略相似。其所以正名分，抑季氏，而敎冉有之意深矣。"
                },
                {
                    "paragraph": "○定公問：“一言而可以興邦，有諸？”孔子對曰：“言不可以若是其幾也。",
                    "zhushu": "幾，期也。詩曰：“如幾如式。”言一言之間，未可以如此而必期其效。"
                },
                {
                    "paragraph": "人之言曰：‘爲君難，爲臣不易。’",
                    "zhushu": "易，去聲。○當時有此言也。"
                },
                {
                    "paragraph": "如知爲君之難也，不幾乎一言而興邦乎？”",
                    "zhushu": "因此言而知爲君之難，則必戰戰兢兢，臨深履薄，而無一事之敢忽。然則此言也，豈不可以必期於興邦乎？爲定公言，故不及臣也。"
                },
                {
                    "paragraph": "曰：“一言而喪邦，有諸？”孔子對曰：“言不可以若是其幾也。人之言曰：‘予無樂乎爲君，唯其言而莫予違也。’",
                    "zhushu": "喪，去聲，下同。樂，音洛。○言他無所樂，惟樂此耳。"
                },
                {
                    "paragraph": "如其善而莫之違也，不亦善乎？如不善而莫之違也，不幾乎一言而喪邦乎？”",
                    "zhushu": "范氏曰：“言不善而莫之違，則忠言不至於耳。君日驕而臣日諂，未有不喪邦者也。”○謝氏曰：“知爲君之難，則必敬謹以持之。惟其言而莫予違，則讒諂面諛之人至矣。邦未必遽興喪也，而興喪之源分於此。然此非識微之君子，何足以知之？”"
                },
                {
                    "paragraph": "○葉公問政。",
                    "zhushu": "音義並見第七篇。"
                },
                {
                    "paragraph": "子曰：“近者說，遠者來。”",
                    "zhushu": "說，音悅。○被其澤則悅，聞其風則來。然必近者說，而後遠者來也。"
                },
                {
                    "paragraph": "○子夏爲莒父宰，問政。子曰：“無欲速，無見小利。欲速，則不達；見小利，則大事不成。”",
                    "zhushu": "父，音甫。○莒父，魯邑名。欲事之速成，則急遽無序，而反不達。見小者之爲利，則所就者小，而所失者大矣。○程子曰：“子張問政，子曰：‘居之無倦，行之以忠。’子夏問政，子曰：‘無欲速，無見小利。’子張常過高而未仁，子夏之病常在近小，故各以切己之事告之。”"
                },
                {
                    "paragraph": "○葉公語孔子曰：“吾黨有直躬者，其父攘羊，而子證之。”",
                    "zhushu": "語，去聲。○直躬，直身而行者。有因而盜曰攘。"
                },
                {
                    "paragraph": "孔子曰：“吾黨之直者異於是。父爲子隱，子爲父隱，直在其中矣。”",
                    "zhushu": "爲，去聲。○父子相隱，天理人情之至也。故不求爲直，而直在其中。○謝氏曰：“順理爲直。父不爲子隱，子不爲父隱，於理順耶？瞽瞍殺人，舜竊負而逃，遵海濵而處。當是時，愛親之心勝，其於直不直，何暇計哉？”"
                },
                {
                    "paragraph": "○樊遲問仁。子曰：“居處恭，執事敬，與人忠。雖之夷狄，不可棄也。”",
                    "zhushu": "恭主容，敬主事。恭見於外，敬主乎中。之夷狄不可棄，勉其固守而勿失也。○程子曰：“此是徹上徹下語。聖人初無二語也，充之則睟面盎背；推而達之，則篤恭而天下平矣。”胡氏曰：“樊遲問仁者三：此最先，先難次之，愛人其最後乎？”"
                },
                {
                    "paragraph": "○子貢問曰：“何如斯可謂之士矣？”子曰：“行己有恥，使於四方，不辱君命，可謂士矣。”",
                    "zhushu": "使，去聲。○此其志有所不爲，而其材足以有爲者也。子貢能言，故以使事告之。蓋爲使之難，不獨貴於能言而已。"
                },
                {
                    "paragraph": "曰：“敢問其次。”曰：“宗族稱孝焉，鄉黨稱弟焉。”",
                    "zhushu": "弟，去聲。○此本立而材不足者，故爲其次。"
                },
                {
                    "paragraph": "曰：“敢問其次。”曰：“言必信，行必果，硜硜然小人哉！抑亦可以爲次矣。”",
                    "zhushu": "行，去聲。硜，苦耕反。○果，必行也。硜，小石之堅確者。小人，言其識量之淺狹也。此其本末皆無足觀，然亦不害其為自守也，故聖人猶有取焉，下此則市井之人，不復可爲士矣。"
                },
                {
                    "paragraph": "曰：“今之從政者何如？”子曰：“噫！斗筲之人，何足算也。”",
                    "zhushu": "筲，所交反。算，亦作筭，悉亂反。○今之從政者，蓋如魯三家之屬。噫，心不平聲。斗，量名，容十升。筲，竹器，容斗二升。斗筲之人，言鄙細也。算，數也。子貢之問每下，故夫子以是警之。程子曰：“子貢之意，蓋欲爲皎皎之行，聞於人者。夫子吿之，皆篤實自得之事。”"
                },
                {
                    "paragraph": "○子曰：“不得中行而與之，必也狂狷乎！狂者進取，狷者有所不爲也。”",
                    "zhushu": "狷，音絹。○行，道也。狂者，志極高而行不掩。狷者，知未及而守有餘。蓋聖人本欲得中道之人而敎之，然旣不可得，而徒得謹厚之人，則未必能自振拔而有爲也。故不若得此狂狷之人，猶可因其志節，而激厲裁抑之以進於道，非與其終於此而已也。○孟子曰：“孔子豈不欲中道哉？不可必得，故思其次也。如琴張、曾晳、牧皮者，孔子之所謂狂也。其志嘐嘐然，曰：‘古之人！古之人！’夷考其行而不掩焉者也。狂者又不可得，欲得不屑不潔之士而與之，是狷也，是又其次也。”"
                },
                {
                    "paragraph": "○子曰：“南人有言曰：‘人而無恆，不可以作巫醫。’善夫！”",
                    "zhushu": "恆，胡登反。夫，音扶。○南人，南國之人。恆，常久也。巫，所以交鬼神。醫，所以寄死生。故雖賤役，而猶不可以無常，孔子稱其言而善之。"
                },
                {
                    "paragraph": "“不恆其德，或承之羞。”",
                    "zhushu": "此易恆卦九三爻辭。承，進也。"
                },
                {
                    "paragraph": "子曰：“不占而已矣。”",
                    "zhushu": "復加“子曰”，以别易文也，其義未詳。楊氏曰：“君子於易苟玩其占，則知無常之取羞矣。其爲無常也，蓋亦不占而已矣。”意亦略通。"
                },
                {
                    "paragraph": "○子曰：“君子和而不同，小人同而不和。”",
                    "zhushu": "和者，無乖戾之心。同者，有阿比之意。○尹氏曰：“君子尚義，故有不同。小人尚利，安得而和？”"
                },
                {
                    "paragraph": "○子貢問曰：“鄕人皆好之，何如？”子曰：“未可也。”“鄕人皆惡之，何如？”子曰：“未可也。不如鄕人之善者好之，其不善者惡之。”",
                    "zhushu": "好、惡，並去聲。○一鄉之人，宜有公論矣，然其閒亦各以類自爲好惡也。故善者好之而惡者不惡，則必其有苟合之行。惡者惡之而善者不好，則必其無可好之實。"
                },
                {
                    "paragraph": "○子曰：“君子易事而難說也：說之不以道，不說也；及其使人也，器之。小人難事而易說也：說之雖不以道，說也；及其使人也，求備焉。”",
                    "zhushu": "易，去聲。說，音悅。○器之，謂隨其材器而使之也。君子之心公而恕，小人之心私而刻。天理人欲之間，每相反而已矣。"
                },
                {
                    "paragraph": "○子曰：“君子泰而不驕，小人驕而不泰。”",
                    "zhushu": "君子循理，故安舒而不矜肆。小人逞欲，故反是。"
                },
                {
                    "paragraph": "○子曰：“剛毅、木訥，近仁。”",
                    "zhushu": "程子曰：“木者，質樸。訥者，遲鈍。四者，質之近乎仁者也。”楊氏曰：“剛毅則不屈於物欲，木訥則不至於外馳，故近仁。”"
                },
                {
                    "paragraph": "○子路問曰：“何如斯可謂之士矣？”子曰：“切切、偲偲、怡怡如也，可謂士矣。朋友切切、偲偲，兄弟怡怡。”",
                    "zhushu": "胡氏曰：“切切，懇到也。偲偲，詳勉也。怡怡，和悅也。皆子路所不足，故吿之。又恐其混於所施，則兄弟有賊恩之禍，朋友有善柔之損，故又別而言之。”"
                },
                {
                    "paragraph": "○子曰：“善人教民七年，亦可以卽戎矣。”",
                    "zhushu": "教民者，敎之孝弟忠信之行，務農講武之法。卽，就也。戎，兵也。民知親其上，死其長，故可以卽戎。○程子曰：“七年云者，聖人度其時可矣。如云期月、三年、百年、一世、大國五年、小國七年之類，皆當思其作爲如何乃有益。”"
                },
                {
                    "paragraph": "○子曰：“以不教民戰，是謂棄之。”",
                    "zhushu": "以，用也。言用不教之民以戰，必有敗亡之禍，是棄其民也。"
                }
            ]
        },
        {
            "name": "憲問第十四",
            "paragraphs": [
                {
                    "paragraph": "憲問第十四",
                    "zhushu": "胡氏曰：“此篇疑原憲所記。”凡四十七章。",
                    "type": 1
                },
                {
                    "paragraph": "○憲問恥。子曰：“邦有道，穀；邦無道，穀，恥也。”",
                    "zhushu": "憲，原思名。穀，祿也。邦有道不能有爲，邦無道不能獨善，而但知食祿，皆可恥也。憲之狷介，其於邦無道穀之可恥，固知之矣；至於邦有道穀之可恥，則未必知也。故夫子因其問而幷言之，以廣其志，使知所以自勉，而進於有爲也。"
                },
                {
                    "paragraph": "○“克、伐、怨、欲不行焉，可以爲仁矣？”",
                    "zhushu": "此亦原憲以其所能而問也。克，好勝。伐，自矜。怨，忿恨。欲，貪欲。"
                },
                {
                    "paragraph": "子曰：“可以爲難矣，仁則吾不知也。”",
                    "zhushu": "有是四者而能制之，使不得行，可謂難矣。仁則天理渾然，自無四者之累，不行不足以言之也。○程子曰：“人而無克、伐、怨、欲，惟仁者能之。有之而能制其情使不行，斯亦難能也。謂之仁則未也。此聖人開示之深，惜乎憲之不能再問也。”或曰：“四者不行，固不得爲仁矣。然亦豈非所謂克己之事，求仁之方乎？”曰：“克去己私以復乎禮，則私欲不畱，而天理之本然者得矣。若但制而不行，則是未有拔去病根之意，而容其潛藏隱伏於胸中也。豈克己求仁之謂哉？學者察於二者之間，則其所以求仁之功，益親切而無滲漏矣。”"
                },
                {
                    "paragraph": "○子曰：“士而懷居，不足以爲士矣。”",
                    "zhushu": "居，謂意所便安處也。"
                },
                {
                    "paragraph": "○子曰：“邦有道，危言危行；邦無道，危行言孫。”",
                    "zhushu": "行、孫，並去聲。○危，高峻也。孫，卑順也。尹氏曰：“君子之持身不可變也，至於言則有時而不敢盡，以避禍也。然則爲國者使士言孫，豈不殆哉？”"
                },
                {
                    "paragraph": "○子曰：“有德者必有言，有言者不必有德；仁者必有勇，勇者不必有仁。”",
                    "zhushu": "有德者，和順積中，英華發外。能言者，或便佞口給而已。仁者，心無私累，見義必爲。勇者，或血氣之强而已。○尹氏曰：“有德者必有言，徒能言者未必有德也。仁者志必勇，徒能勇者未必有仁也。”"
                },
                {
                    "paragraph": "○南宮适問於孔子曰：“羿善射，奡盪舟，俱不得其死然；禹稷躬稼，而有天下。”夫子不答，南宫适出。子曰：“君子哉若人！尚德哉若人！”",
                    "zhushu": "适，古活反。羿，音詣。奡，五報反。盪，土浪反。○南宮适，即南容也。羿，有窮之君，善射，滅夏后相而篡其位。其臣寒浞又殺羿而代之。奡，春秋傳作“澆”，浞之子也。力能陸地行舟，後爲夏后少康所誅。禹平水土暨稷播種，身親稼穡之事。禹受舜禪而有天下，稷之後至周武王亦有天下。适之意蓋以羿奡比當世之有權力者，而以禹稷比孔子也。故孔子不答。然适之言如此，可謂君子之人，而有尚德之心矣，不可以不與。故俟其出而贊美之。"
                },
                {
                    "paragraph": "○子曰：“君子而不仁者有矣夫，未有小人而仁者也。”",
                    "zhushu": "夫，音扶。○謝氏曰：“君子志於仁矣，然毫忽之間，心不在焉，則未免爲不仁也。”"
                },
                {
                    "paragraph": "○子曰：“愛之，能勿勞乎？忠焉，能勿誨乎？”",
                    "zhushu": "蘇氏曰：“愛而勿勞，禽犢之愛也；忠而勿誨，婦寺之忠也。愛而知勞之，則其為愛也深矣；忠而知誨之，則其為忠也大矣。”"
                },
                {
                    "paragraph": "○子曰：“爲命：裨諶草創之，世叔討論之，行人子羽脩飾之，東里子產潤色之。”",
                    "zhushu": "裨，婢之反。諶，時林反。○裨諶以下四人，皆鄭大夫。草，略也。創，造也，謂造為草藁也。世叔，游吉也，春秋傳作子太叔。討，尋究也。論，講議也。行人，掌使之官。子羽，公孫揮也。脩飾，謂增損之。東里地名，子產所居也。潤色，謂加以文采也。鄭國之爲辭命，必更此四賢之手而成，詳審精密，各盡所長。是以應對諸侯，鮮有敗事。孔子言此，蓋善之也。"
                },
                {
                    "paragraph": "○或問子產。子曰：“惠人也。”",
                    "zhushu": "子產之政，不專於寛，然其心則一以愛人爲主。故孔子以爲惠人，蓋舉其重而言也"
                },
                {
                    "paragraph": "問子西。曰：“彼哉！彼哉！”",
                    "zhushu": "子西，楚公子申，能遜楚國，立昭王，而改紀其政，亦賢大夫也。然不能革其僭王之號。昭王欲用孔子，又沮止之。其後卒召白公以致禍亂，則其為人可知矣。彼哉者，外之之辭。"
                },
                {
                    "paragraph": "問管仲。曰：“人也。奪伯氏駢邑三百，飯疏食，沒齒無怨言。”",
                    "zhushu": "人也，猶言此人也。伯氏，齊大夫。駢邑，地名。齒，年也。蓋桓公奪伯氏之邑以與管仲，伯氏自知己罪，而心服管仲之功，故窮約以終身而無怨言。荀卿所謂“與之書社三百，而富人莫之敢拒”者，即此事也。○或問：“管仲子產孰優？”曰：“管仲之德，不勝其才。子產之才，不勝其德。然於聖人之學，則槩乎其未有聞也。”"
                },
                {
                    "paragraph": "○子曰：“貧而無怨難，富而無驕易。”",
                    "zhushu": "易，去聲。○處貧難，處富易，人之常情。然人當勉其難，而不可忽其易也。"
                },
                {
                    "paragraph": "○子曰：“孟公綽爲趙魏老則優，不可以爲滕薛大夫。”",
                    "zhushu": "公綽，魯大夫。趙魏，晉卿之家。老，家臣之長。大家勢重，而無諸侯之事；家老望尊，而無官守之責。優，有餘也。滕薛，二國名。大夫，任國政者。滕薛國小政繁，大夫位高責重。然則公綽蓋廉靜寡欲，而短於才者也。○胡氏曰：“知之弗豫，枉其才而用之，則為棄人矣。此君子所以患不知人也。言此，則孔子之用人可知矣。”"
                },
                {
                    "paragraph": "○子路問成人。子曰：“若臧武仲之知，公綽之不欲，卞莊子之勇，冉求之藝，文之以禮樂，亦可以爲成人矣。”",
                    "zhushu": "知，去聲。○成人，猶言全人。武仲，魯大夫，名紇。莊子，魯卞邑大夫。言兼此四子之長，則知足以窮理，廉足以養心，勇足以力行，藝足以泛應，而又節之以禮，和之以樂，使德成於內，而文見乎外。則材全德備，渾然不見一善成名之跡；中正和樂，粹然無復偏倚駁雜之蔽，而其為人也亦成矣。然亦之為言，非其至者，蓋就子路之所可及而語之也。若論其至，則非聖人之盡人道，不足以語此。"
                },
                {
                    "paragraph": "曰：“今之成人者何必然？見利思義，見危授命，久要不忘平生之言，亦可以爲成人矣。”",
                    "zhushu": "復加“曰”字者，既答而復言也。授命，言不愛其生，持以與人也。久要，舊約也。平生，平日也。有是忠信之實，則雖其才知禮樂有所未備，亦可以爲成人之次也〇。程子曰：“知之明，信之篤，行之果，天下之達德也。若孔子所謂成人，亦不出此三者。武仲，知也；公綽，仁也；卞莊子，勇也；冉求，藝也。須是合此四人之能，文之以禮樂，亦可以爲成人矣。然而論其大成，則不止於此。若今之成人，有忠信而不及於禮樂，則又其次者也。”又曰：“臧武仲之知，非正也。若文之以禮樂，則無不正矣。”又曰：“語成人之名，非聖人孰能之？孟子曰：‘唯聖人然後可以踐形。’如此方可以稱成人之名。”○胡氏曰：“今之成人以下，乃子路之言。蓋不復聞斯行之之勇，而有終身誦之之固矣。未詳是否？”"
                },
                {
                    "paragraph": "○子問公叔文子於公明賈曰：“信乎夫子不言、不笑、不取乎？”",
                    "zhushu": "公叔文子，衞大夫公孫拔也。公明姓，賈名，亦衞人。文子爲人，其詳不可知，然必廉靜之士，故當時以三者稱之。"
                },
                {
                    "paragraph": "公明賈對曰：“以告者過也。夫子時然後言，人不厭其言；樂然後笑，人不厭其笑；義然後取，人不厭其取。”子曰：“其然，豈其然乎？”",
                    "zhushu": "厭者，苦其多而惡之之辭。事適其可，則人不厭，而不覺其有是矣。是以稱之或過，而以爲不言、不笑、不取也。然此言也，非禮義充溢於中，得時措之宐者不能。文子雖賢，疑未及此，但君子與人爲善，不欲正言其非也。故曰：“其然豈其然乎”，蓋疑之也。"
                },
                {
                    "paragraph": "○子曰：“臧武仲以防求爲後於魯，雖曰不要君，吾不信也。”",
                    "zhushu": "要，平聲。○防，地名，武仲所封邑也。要，有挾而求也。武仲得罪奔邾，自邾如防，使請立後而避邑。以示若不得請，則將據邑以叛，是要君也。范氏曰：“要君者無上，罪之大者也。武仲之邑，受之於君。得罪出奔，則立後在君，非己所得專也。而據邑以請，由其好知而不好學也。”楊氏曰：“武仲卑辭請後，其跡非要君者，而意實要之。夫子之言，亦春秋誅意之法也。”"
                },
                {
                    "paragraph": "○子曰：“晉文公譎而不正，齊桓公正而不譎。”",
                    "zhushu": "譎，古穴反。○晉文公，名重耳。齊桓公，名小白。譎，詭也。二公皆諸侯盟主，攘夷狄以尊周室者也。雖其以力假仁，心皆不正，然桓公伐楚，仗義執言，不由詭道，猶爲彼善於此。文公則伐衞以致楚，而隂謀以取勝，其譎甚矣。二君他事亦多類此，故夫子言此以發其隱。"
                },
                {
                    "paragraph": "○子路曰：“桓公殺公子糾，召忽死之，管仲不死。”曰：“未仁乎？”",
                    "zhushu": "糾，居黝反。召，音邵。○按春秋傳，齊襄公無道，鮑叔牙奉公子小白奔莒。及無知弑襄公，管夷吾召忽奉公子糾奔魯。魯人納之，未克，而小白入，是爲桓公。使魯殺子糾而請管召，召忽死之，管仲請囚。鮑叔牙言於桓公以爲相。子路疑管仲忘君事讎，忍心害理，不得爲仁也。"
                },
                {
                    "paragraph": "子曰：“桓公九合諸侯，不以兵車，管仲之力也。如其仁！如其仁！”",
                    "zhushu": "九，春秋傳作“糾”，督也，古字通用。不以兵車，言不假威力也。如其仁，言誰如其仁者，又再言以深許之。蓋管仲雖未得為仁人，而其利澤及人，則有仁之功矣。"
                },
                {
                    "paragraph": "○子貢曰：“管仲非仁者與？桓公殺公子糾，不能死，又相之。”",
                    "zhushu": "與，平聲。相，去聲。○子貢意不死猶可，相之則已甚矣"
                },
                {
                    "paragraph": "子曰：“管仲相桓公，霸諸侯，一匡天下，民到于今受其賜。微管仲，吾其被髮左衽矣。",
                    "zhushu": "被，皮寄反。衽，而審反。○霸，與伯同，長也。匡，正也。尊周室，攘夷狄，皆所以正天下也。微，無也。衽，衣衿也。被髮左衽，夷狄之俗也。"
                },
                {
                    "paragraph": "豈若匹夫匹婦之爲諒也，自經於溝瀆而莫之知也。”",
                    "zhushu": "諒，小信也。經，縊也。莫之知，人不知也。後漢書引此文，莫字上有人字。○程子曰：“桓公，兄也。子糾，弟也。仲私於所事，輔之以爭國，非義也。桓公殺之雖過，而糾之死實當。仲始與之同謀，遂與之同死，可也；知輔之爭爲不義，將自免以圖後功亦可也。故聖人不責其死而稱其功。若使桓弟而糾兄，管仲所輔者正，桓奪其國而殺之，則管仲之與桓，不可同世之讎也。若計其後功而與其事桓，聖人之言，無乃害義之甚，啓萬世反覆不忠之亂乎？如唐之王珪魏徵，不死建成之難，而從太宗，可謂害於義矣。後雖有功，何足贖哉？”愚謂管仲有功而無罪，故聖人獨稱其功；王魏先有罪而後有功，則不以相掩可也。"
                },
                {
                    "paragraph": "○公叔文子之臣大夫僎，與文子同升諸公。",
                    "zhushu": "僎，士免反。○臣，家臣。公，公朝。謂薦之與己同進爲公朝之臣也。"
                },
                {
                    "paragraph": "子聞之曰：“可以爲文矣。”",
                    "zhushu": "文者，順理而成章之謂。諡法亦有所謂錫民爵位曰文者。○洪氏曰：“家臣之賤而引之使與己並，有三善焉：知人，一也；忘己，二也；事君，三也。”"
                },
                {
                    "paragraph": "○子言衞靈公之無道也，康子曰：“夫如是，奚而不喪？”",
                    "zhushu": "夫，音扶。喪，去聲。○喪，失位也。"
                },
                {
                    "paragraph": "孔子曰：“仲叔圉治賓客，祝鮀治宗廟，王孫賈治軍旅。夫如是，奚其喪？”",
                    "zhushu": "仲叔圉，卽孔文子也。三人皆衞臣，雖未必賢，而其才可用。靈公用之，又各當其才。○尹氏曰：“衛靈公之無道宐喪也，而能用此三人，猶足以保其國，而況有道之君，能用天下之賢才者乎？詩曰：‘無競維人，四方其訓之。’”"
                },
                {
                    "paragraph": "○子曰：“其言之不怍，則爲之也難。”",
                    "zhushu": "大言不慙，則無必爲之志，而不自度其能否矣。欲踐其言，豈不難哉？"
                },
                {
                    "paragraph": "○陳成子弑𥳑公。",
                    "zhushu": "成子，齊大夫，名恆。𥳑公，齊君，名壬。事在春秋哀公十四年。"
                },
                {
                    "paragraph": "孔子沐浴而朝，告於哀公曰：“陳恆弑其君，請討之。”",
                    "zhushu": "朝，音潮。○是時孔子致仕居魯，沐浴齊戒以吿君，重其事而不敢忽也。臣弑其君，人倫之大變，天理所不容，人人得而誅之，況鄰國乎？故夫子雖已吿老，而猶請哀公討之。"
                },
                {
                    "paragraph": "公曰：“告夫三子！”",
                    "zhushu": "夫，音扶，下“吿夫”同。○三子，三家也。時政在三家，哀公不得自專，故使孔子告之。"
                },
                {
                    "paragraph": "孔子曰：“以吾從大夫之後，不敢不吿也。君曰‘告夫三子’者。”",
                    "zhushu": "孔子出而自言如此。意謂弒君之賊，法所必討。大夫謀國，義所當吿。君乃不能自命三子，而使我告之邪？"
                },
                {
                    "paragraph": "之三子告，不可。孔子曰：“以吾從大夫之後，不敢不告也。”",
                    "zhushu": "以君命往告，而三子魯之強臣，素有無君之心，實與陳氏聲勢相倚，故沮其謀。而夫子復以此應之，其所以警之者深矣。○程子曰：“左氏記孔子之言曰：‘陳恆弑其君，民之不予者半。以魯之衆，加齊之半，可克也。’此非孔子之言。誠若此言，是以力不以義也。若孔子之志，必將正名其罪，上吿天子，下吿方伯，而率與國以討之。至於所以勝齊者，孔子之餘事也，豈計魯人之衆寡哉？當是時，天下之亂極矣，因是足以正之，周室其復興乎？魯之君臣，終不從之，可勝惜哉！”胡氏曰：“春秋之法，弒君之賊，人得而討之。仲尼此舉，先發後聞可也。”"
                },
                {
                    "paragraph": "○子路問事君。子曰：“勿欺也，而犯之。”",
                    "zhushu": "犯，謂犯顏諫爭。○范氏曰：“犯非子路之所難也，而以不欺爲難。故夫子敎以先勿欺而後犯也。”"
                },
                {
                    "paragraph": "○子曰：“君子上達，小人下達。”",
                    "zhushu": "君子循天理，故日進乎高明；小人殉人欲，故日究乎汙下。"
                },
                {
                    "paragraph": "○子曰：“古之學者爲己，今之學者爲人。”",
                    "zhushu": "爲，去聲。○程子曰：“爲己，欲得之於己也。爲人，欲見知於人也。”○程子曰：“古之學者爲己，其終至於成物。今之學者爲人，其終至於喪己。”愚按：聖賢論學者用心得失之際，其說多矣，然未有如此言之切而要者。於此明辨而日省之，則庶乎其不昧於所從矣。"
                },
                {
                    "paragraph": "○蘧伯玉使人於孔子。",
                    "zhushu": "使，去聲，下同。○蘧伯玉，衞大夫，名瑗。孔子居衞，嘗主於其家。既而反魯，故伯玉使人來也。"
                },
                {
                    "paragraph": "孔子與之坐而問焉，曰：“夫子何爲？”對曰：“夫子欲寡其過而未能也。”使者出。子曰：“使乎！使乎！”",
                    "zhushu": "與之坐，敬其主以及其使也。夫子，指伯玉也。言其但欲寡過而猶未能，則其省身克己，常若不及之意可見矣。使者之言愈自卑約，而其主之賢益彰，亦可謂深知君子之心，而善於辭令者矣。故夫子再言使乎以重美之。按莊周稱“伯玉行年五十而知四十九年之非”。又曰：“伯玉行年六十而六十化。”蓋其進德之功，老而不倦。是以踐履篤實，光輝宣著。不惟使者知之，而夫子亦信之也。"
                },
                {
                    "paragraph": "○子曰：“不在其位，不謀其政。”",
                    "zhushu": "重出。"
                },
                {
                    "paragraph": "○曾子曰：“君子思不出其位。”",
                    "zhushu": "此艮卦之象辭也。曾子蓋嘗稱之，記者因上章之語而類記之也。○范氏曰：“物各止其所，而天下之理得矣。故君子所思不出其位，而君臣、上下、大小，皆得其職也。”"
                },
                {
                    "paragraph": "○子曰：“君子恥其言而過其行。”",
                    "zhushu": "行，去聲。○恥者，不敢盡之意。過者，欲有餘之辭。"
                },
                {
                    "paragraph": "○子曰：“君子道者三，我無能焉：仁者不憂，知者不惑，勇者不懼。”",
                    "zhushu": "知，去聲。○自責以勉人也。"
                },
                {
                    "paragraph": "子貢曰：“夫子自道也。”",
                    "zhushu": "道，言也。自道，猶云謙辭。○尹氏曰：“成德以仁爲先，進學以知爲先。故夫子之言，其序有不同者以此。”"
                },
                {
                    "paragraph": "○子貢方人。子曰：“賜也賢乎哉？夫我則不暇。”",
                    "zhushu": "夫，音扶。○方，比也。乎哉，疑辭。比方人物而較其短長，雖亦窮理之事。然專務為此，則心馳於外，而所以自治者疎矣。故褒之而疑其辭，復自貶以深抑之。○謝氏曰：“聖人責人，辭不迫切而意已獨至如此。”"
                },
                {
                    "paragraph": "○子曰：“不患人之不己知，患其不能也。”",
                    "zhushu": "凡章指同而文不異者，一言而重出也。文小異者，屢言而各出也。此章凡四見，而文皆有異。則聖人於此一事，蓋屢言之，其丁寧之意亦可見矣。"
                },
                {
                    "paragraph": "○子曰：“不逆詐，不億不信。抑亦先覺者，是賢乎！”",
                    "zhushu": "逆，未至而迎之也。億，未見而意之也。詐，謂人欺己。不信，謂人疑己。抑，反語辭。言雖不逆不億，而於人之情僞，自然先覺，乃爲賢也。○楊氏曰：“君子一於誠而已，然未有誠而不明者。故雖不逆詐、不億不信，而常先覺也。若夫不逆不億而卒爲小人所罔焉，斯亦不足觀也已。”"
                },
                {
                    "paragraph": "○微生畝謂孔子曰：“丘何爲是栖栖者與？無乃爲佞乎？”",
                    "zhushu": "與，平聲。○微生，姓，畝，名也。畝名呼夫子而辭甚倨，蓋有齒德而隱者。栖栖，依依也。為佞，言其務爲口給以悅人也。"
                },
                {
                    "paragraph": "孔子曰：“非敢爲佞也，疾固也。”",
                    "zhushu": "疾，惡也。固，執一而不通也。聖人之於達尊，禮恭而言直如此，其警之亦深矣。"
                },
                {
                    "paragraph": "○子曰：“驥不稱其力，稱其德也。”",
                    "zhushu": "驥，善馬之名。德，謂調良也。○尹氏曰：“驥雖有力，其稱在德。人有才而無德，則亦奚足尚哉？”"
                },
                {
                    "paragraph": "○或曰：“以德報怨，何如？”",
                    "zhushu": "或人所稱，今見老子書。德，謂恩惠也。"
                },
                {
                    "paragraph": "子曰：“何以報德？",
                    "zhushu": "言於其所怨，旣以德報之矣；則人之有德於我者，又將何以報之乎？"
                },
                {
                    "paragraph": "以直報怨，以德報德。”",
                    "zhushu": "於其所怨者，愛憎取舍，一以至公而無私，所謂直也。於其所德者，則必以德報之，不可忘也。○或人之言，可謂厚矣。然以聖人之言觀之，則見其出於有意之私，而怨德之報皆不得其平也。必如夫子之言，然後二者之報各得其所。然怨有不讎，而德無不報，則又未嘗不厚也。此章之言，明白簡約，而其指意曲折反復。如造化之簡易易知，而微妙無窮，學者所宜詳玩也。"
                },
                {
                    "paragraph": "○子曰：“莫我知也夫！”",
                    "zhushu": "夫，音扶。○夫子自歎，以發子貢之問也。"
                },
                {
                    "paragraph": "子貢曰：“何爲其莫知子也？”子曰：“不怨天，不尤人。下學而上達。知我者其天乎！”",
                    "zhushu": "不得於天而不怨天，不合於人而不尤人，但知下學而自然上達。此但自言其反己自修，循序漸進耳，無以甚異於人而致其知也。然深味其語意，則見其中自有人不及知而天獨知之之妙。蓋在孔門，惟子貢之智幾足以及此，故特語以發之。惜乎其猶有所未達也○！程子曰：“不怨天，不尤人，在理當如此。”又曰：“下學上達，意在言表。”又曰：“學者須守下學上達之語，乃學之要。蓋凡下學人事，便是上達天理。然習而不察，則亦不能以上達矣。”"
                },
                {
                    "paragraph": "○公伯寮愬子路於季孫。子服景伯以告，曰：“夫子固有惑志於公伯寮，吾力猶能肆諸市朝。”",
                    "zhushu": "朝，音潮。○公伯寮，魯人。子服氏，景謚，伯字，魯大夫子服何也。夫子，指季孫。言其有疑於寮之言也。肆，陳尸也。言欲誅寮。"
                },
                {
                    "paragraph": "子曰：“道之將行也與？命也。道之將廢也與？命也。公伯寮其如命何！”",
                    "zhushu": "與，平聲。○謝氏曰：“雖寮之愬行，亦命也。其實寮無如之何。”愚謂言此以曉景伯，安子路，而警伯寮耳。聖人於利害之際，則不待決於命而後泰然也。"
                },
                {
                    "paragraph": "○子曰：“賢者辟世，",
                    "zhushu": "辟，去聲，下同。○天下無道而隱，若伯夷太公是也。"
                },
                {
                    "paragraph": "其次辟地，",
                    "zhushu": "去亂國，適治邦。"
                },
                {
                    "paragraph": "其次辟色，",
                    "zhushu": "禮貌衰而去。"
                },
                {
                    "paragraph": "其次辟言。”",
                    "zhushu": "有違言而後去也。○程子曰：“四者雖以大小次第言之，然非有優劣也，所遇不同耳。”"
                },
                {
                    "paragraph": "○子曰：“作者七人矣。”",
                    "zhushu": "李氏曰：“作，起也。言起而隱去者，今七人矣。不可知其誰何。必求其人以實之，則鑿矣。”"
                },
                {
                    "paragraph": "○子路宿於石門。晨門曰：“奚自？”子路曰：“自孔氏。”曰：“是知其不可而爲之者與？”",
                    "zhushu": "與，平聲。○石門，地名。晨門，掌晨啟門，蓋賢人隱於抱關者也。自，從也，問其何所從來也。胡氏曰：“晨門知世之不可而不為，故以是譏孔子。然不知聖人之視天下，無不可爲之時也。”"
                },
                {
                    "paragraph": "○子擊磬於衞。有荷蕢而過孔氏之門者，曰：“有心哉！擊磬乎！”",
                    "zhushu": "荷，去聲。○磬，樂器。荷，擔也。蕢，草器也。此荷蕢者，亦隱士也。聖人之心未嘗忘天下，此人聞其磬聲而知之，則亦非常人矣。"
                },
                {
                    "paragraph": "旣而曰：“鄙哉！硜硜乎！莫己知也，斯己而已矣。深則厲，淺則揭。”",
                    "zhushu": "硜，苦耕反。莫己之己，音紀，餘音以。揭，起例反。○硜硜，石聲，亦專確之意。以衣涉水曰厲，攝衣涉水曰揭。此兩句，衛風匏有苦葉之詩也。饑孔子人不知己而不止，不能適淺深之宜。"
                },
                {
                    "paragraph": "子曰：“果哉！末之難矣。”",
                    "zhushu": "果哉，歎其果於忘世也。末，無也。聖人心同天地，視天下猶一家，中國猶一人，不能一日忘也。故聞荷蕢之言，而歎其果於忘世。且言人之出處，若但如此，則亦無所難矣。"
                },
                {
                    "paragraph": "○子張曰：“書云：‘高宗諒隂，三年不言。’何謂也？”",
                    "zhushu": "高宗，商王武丁也。諒隂，天子居喪之名，未詳其義。"
                },
                {
                    "paragraph": "子曰：“何必高宗，古之人皆然。君薨，百官總己以聽於冢宰三年。”",
                    "zhushu": "言君薨，則諸侯亦然。總己，謂總攝己職。冢宰，太宰也。百官聽於冢宰，故君得以三年不言也。○胡氏曰：“位有貴賤，而生於父母無以異者。故三年之喪，自天子達。子張非疑此也，殆以為人君三年不言，則臣下無所稟令，禍亂或由以起也。孔子告以聽於冢宰，則禍亂非所憂矣。”"
                },
                {
                    "paragraph": "○子曰：“上好禮，則民易使也。”",
                    "zhushu": "好、易，皆去聲。○謝氏曰：“禮達而分定，故民易使。”"
                },
                {
                    "paragraph": "○子路問君子。子曰：“脩己以敬。”曰：“如斯而已乎？”曰：“脩己以安人。”曰：“如斯而已乎？”曰：“修己以安百姓。脩己以安百姓，堯舜其猶病諸！”",
                    "zhushu": "脩己以敬，夫子之言至矣盡矣。而子路少之，故再以其充積之盛，自然及物者告之，無他道也。人者，對己而言。百姓，則盡乎人矣。堯舜猶病，言不可以有加於此。以抑子路，使反求諸近也。蓋聖人之心無窮，世雖極治，然豈能必知四海之內，果無一物不得其所哉？故堯舜猶以安百姓爲病。若曰吾治已足，則非所以爲聖人矣。○程子曰：“君子脩己以安百姓，篤恭而天下平。唯上下一於恭敬，則天地自位，萬物自育，氣無不和，而四靈畢至矣。此體信達順之道，聰明睿知皆由是出，以此事天饗帝。”"
                },
                {
                    "paragraph": "○原壤夷俟。子曰：“幼而不孫弟，長而無述焉，老而不死，是爲賊！”以杖叩其脛。",
                    "zhushu": "孫、弟，並去聲。長，上聲。叩，音口。脛，其定反。○原壤，孔子之故人。母死而歌，蓋老氏之流，自放於禮法之外者。夷，蹲踞也。俟，待也。言見孔子來而蹲踞以待之也。述，猶稱也。賊者，害人之名。以其自幼至長，無一善狀，而久生於世，徒足以敗常亂俗，則是賊而已矣。脛，足骨也。孔子旣責之，而因以所曳之杖，微擊其脛，若使勿蹲踞然。"
                },
                {
                    "paragraph": "○闕黨童子將命。或問之曰：“益者與？”",
                    "zhushu": "與，平聲。○闕黨，黨名。童子，未冠者之稱。將命，謂傳賓主之言。或人疑此童子學有進益，故孔子使之傳命以寵異之也。"
                },
                {
                    "paragraph": "子曰：“吾見其居於位也，見其與先生並行也。非求益者也，欲速成者也。”",
                    "zhushu": "禮，童子當隅坐隨行。孔子言吾見此童子，不循此禮。非能求益，但欲速成爾。故使之給使令之役，觀長少之序，習揖遜之容。蓋所以抑而教之，非寵而異之也。"
                }
            ]
        },
        {
            "name": "衞靈公第十五",
            "paragraphs": [
                {
                    "paragraph": "衞靈公第十五",
                    "zhushu": "凡四十一章。",
                    "type": 1
                },
                {
                    "paragraph": "衞靈公問陳於孔子。孔子對曰：“俎豆之事，則嘗聞之矣；軍旅之事，未之學也。”明日遂行。",
                    "zhushu": "陳，去聲。○陳，謂軍師行伍之列。俎豆，禮器。尹氏曰：“衞靈公，無道之君也，復有志於戰伐之事，故答以未學而去之。”"
                },
                {
                    "paragraph": "在陳絕糧，從者病，莫能興。",
                    "zhushu": "從，去聲。○孔子去衞適陳。興，起也"
                },
                {
                    "paragraph": "子路慍見曰：“君子亦有窮乎？”子曰：“君子固窮，小人窮斯濫矣。”",
                    "zhushu": "見，賢遍反。○何氏曰：“濫，溢也。言君子固有窮時，不若小人窮則放溢爲非。”程子曰：“固窮者，固守其窮。”亦通。○愚謂聖人當行而行，無所顧慮。處困而亨，無所怨悔。於此可見，學者宐深味之。"
                },
                {
                    "paragraph": "○子曰：“賜也，女以予爲多學而識之者與？”",
                    "zhushu": "女，音汝。識，音志。與，平聲，下同。○子貢之學，多而能識矣。夫子欲其知所本也，故問以發之。"
                },
                {
                    "paragraph": "對曰：“然，非與？”",
                    "zhushu": "方信而忽疑，蓋其積學功至，而亦將有得也。"
                },
                {
                    "paragraph": "曰：“非也，予一以貫之。”",
                    "zhushu": "說見第四篇。然彼以行言，而此以知言也。○謝氏曰：“聖人之道大矣，人不能徧觀而盡識，宐其以爲多學而識之也。然聖人豈務博者哉？如天之於衆形，匪物物刻而雕之也。故曰：‘予一以貫之。’‘德輶如毛，毛猶有倫。上天之載，無聲無臭。’至矣！”尹氏曰：“孔子之於曾子，不待其問而直吿之以此，曾子復深諭之曰‘唯’。若子貢則先發其疑而後吿之，而子貢終亦不能如曾子之唯也。二子所學之淺深，於此可見。”愚按：夫子之於子貢，屢有以發之，而他人不與焉。則顏曾以下諸子所學之淺深，又可見矣。"
                },
                {
                    "paragraph": "○子曰：“由！知德者鮮矣。”",
                    "zhushu": "鮮，上聲。〇由，呼子路之名而告之也。德，謂義理之得於己者。非己有之，不能知其意味之實也。○自第一章至此，疑皆一時之言。此章蓋爲慍見發也。"
                },
                {
                    "paragraph": "○子曰：“無爲而治者，其舜也與？夫何爲哉，恭己正南面而已矣。”",
                    "zhushu": "與，平聲。夫，音扶。○無爲而治者，聖人德盛而民化，不待其有所作爲也。獨稱舜者，紹堯之後，而又得人以任衆職，故尤不見其有爲之迹也。恭己者，聖人敬德之容。旣無所爲，則人之所見如此而已。"
                },
                {
                    "paragraph": "○子張問行。",
                    "zhushu": "猶問達之意也。"
                },
                {
                    "paragraph": "子曰：“言忠信，行篤敬，雖蠻貊之邦行矣；言不忠信，行不篤敬，雖州里行乎哉？",
                    "zhushu": "行篤、行不之行，去聲。貊，亡百反。○子張意在得行於外，故夫子反於身而言之，猶答干祿問達之意也。篤，厚也。蠻，南蠻。貊，北狄。二千五百家為州。"
                },
                {
                    "paragraph": "立，則見其參於前也；在輿，則見其倚於衡也。夫然後行。”",
                    "zhushu": "參，七南反。夫，音扶。○其者，指忠信篤敬而言。參，讀如毋往參焉之參，言與我相參也。衡，軛也。言其於忠信篤敬念念不忘，隨其所在，常若有見，雖欲頃刻離之而不可得。然後一言一行，自然不離於忠信篤敬，而蠻貊可行也。"
                },
                {
                    "paragraph": "子張書諸紳。",
                    "zhushu": "紳，大帶之垂者。書之，欲其不忘也。○程子曰：“學要鞭辟近裏，著己而已。博學而篤志，切問而近思；言忠信，行篤敬；立則見其參於前，在輿則見其倚於衡；只此是學。質美者明得盡，查滓便渾化，却與天地同體。其次惟莊敬以持養之，及其至則一也。”"
                },
                {
                    "paragraph": "○子曰：“直哉史魚！邦有道，如矢；邦無道，如矢。”",
                    "zhushu": "史，官名。魚，衞大夫，名鰌。如矢，言直也。史魚自以不能進賢退不肖，旣死猶以尸諫，故夫子稱其直。事見家語。"
                },
                {
                    "paragraph": "君子哉蘧伯玉！邦有道，則仕；邦無道，則可卷而懷之。”",
                    "zhushu": "伯玉出處，合於聖人之道，故曰君子。卷，收也。懷，藏也。如於孫林父甯殖放弑之謀，不對而出，亦其事也。○楊氏曰：“史魚之直，未盡君子之道。若蘧伯玉，然後可免於亂世。若史魚之如矢，則雖欲卷而懷之，有不可得也。”"
                },
                {
                    "paragraph": "○子曰：“可與言而不與之言，失人；不可與言而與之言，失言。知者不失人，亦不失言。”",
                    "zhushu": "知，去聲。"
                },
                {
                    "paragraph": "○子曰：“志士仁人，無求生以害仁，有殺身以成仁。”",
                    "zhushu": "志士，有志之士。仁人，則成德之人也。理當死而求生，則於其心有不安矣，是害其心之德也。當死而死，則心安而德全矣。○程子曰：“實理得之於心自别。實理者，實見得是，實見得非也。古人有捐軀隕命者，若不實見得，惡能如此？須是實見得生不重於義，生不安於死也。故有殺身以成仁者，只是成就一箇是而已。”"
                },
                {
                    "paragraph": "○子貢問爲仁。子曰：“工欲善其事，必先利其器。居是邦也，事其大夫之賢者，友其士之仁者。”",
                    "zhushu": "賢以事言，仁以德言。夫子嘗謂子貢悅不若己者，故以是吿之。欲其有所嚴憚切磋以成其德也。○程子曰：“子貢問爲仁，非問仁也，故孔子告之以爲仁之資而已。”"
                },
                {
                    "paragraph": "○顏淵問爲邦。",
                    "zhushu": "顏子王佐之才，故問治天下之道。曰爲邦者，謙辭。"
                },
                {
                    "paragraph": "子曰：“行夏之時，",
                    "zhushu": "夏時，謂以斗柄初昏建寅之月爲歲首也。天開於子，地闢於丑，人生於寅，故斗柄建此三辰之月，皆可以爲歲首。而三代迭用之，夏以寅為人正，商以丑為地正，周以子為天正也。然時以作事，則歲月自當以人為紀。故孔子嘗曰，“吾得夏時焉”而說者以為謂夏小正之屬。蓋取其時之正與其令之善，而於此又以告顏子也。"
                },
                {
                    "paragraph": "乘殷之輅，",
                    "zhushu": "輅，音路，亦作路。○商輅，木輅也。輅者，大車之名。古者以木為車而已，至商而有輅之名，蓋始異其制也。周人飾以金玉，則過侈而易敗，不若商輅之樸素渾堅而等威已辨，爲質而得其中也。"
                },
                {
                    "paragraph": "服周之冕，",
                    "zhushu": "周冕有五，祭服之冠也。冠上有覆，前後有旒。黃帝以來，蓋已有之，而制度儀等，至周始備。然其為物小，而加於眾體之上，故雖華而不為靡，雖費而不及奢。夫子取之，蓋亦以為文而得其中也。"
                },
                {
                    "paragraph": "樂則韶舞。",
                    "zhushu": "取其盡善盡美。"
                },
                {
                    "paragraph": "放鄭聲，遠佞人。鄭聲淫，佞人殆。”",
                    "zhushu": "遠，去聲。○放，謂禁絕之。鄭聲，鄭國之音。佞人，卑諂辯給之人。殆，危也。○程子曰：“問政多矣，惟顏淵告之以此。蓋三代之制，皆因時損益，及其久也，不能無弊。周衰，聖人不作，故孔子斟酌先王之禮，立萬世常行之道，發此以為之兆爾。由是求之，則餘皆可考也。”張子曰：“禮樂，治之法也。放鄭聲，遠佞人，法外意也。一日不謹，則法壞矣。虞夏君臣更相飭戒，意蓋如此。”又曰：“法立而能守，則德可久，業可大。鄭聲佞人，能使人喪其所守，故放遠之。”尹氏曰：“此所謂百王不易之大法。孔子之作春秋，蓋此意也。孔顏雖不得行之於時，然其為治之法，可得而見矣。”"
                },
                {
                    "paragraph": "○子曰：“人無遠慮，必有近憂。”",
                    "zhushu": "蘇氏曰：“人之所履者，容足之外，皆爲無用之地，而不可廢也。故慮不在千里之外，則患在几席之下矣。”"
                },
                {
                    "paragraph": "○子曰：“已矣乎！吾未見好德如好色者也。”",
                    "zhushu": "好，去聲。○已矣乎，歎其終不得而見也。"
                },
                {
                    "paragraph": "○子曰：“臧文仲其竊位者與？知柳下惠之賢，而不與立也。”",
                    "zhushu": "者與之與，平聲。○竊位，言不稱其位而有愧於心，如盗得而隂據之也。柳下惠，魯大夫展獲，字禽，食邑柳下，諡曰惠。與立，謂與之並立於朝。范氏曰：“臧文仲爲政於魯，若不知賢，是不明也；知而不舉，是蔽賢也。不明之罪小，蔽賢之罪大。故孔子以爲不仁，又以爲竊位。”"
                },
                {
                    "paragraph": "○子曰：“躬自厚而薄責於人，則遠怨矣。”",
                    "zhushu": "遠，去聲。○責己厚，故身益修；責人薄，故人易從。所以人不得而怨之。"
                },
                {
                    "paragraph": "○子曰：“不曰‘如之何如之何’者，吾末如之何也已矣。”",
                    "zhushu": "如之何如之何者，熟思而審處之辭也。不如是而妄行，雖聖人亦無如之何矣。"
                },
                {
                    "paragraph": "○子曰：“群居終日，言不及義，好行小慧，難矣哉！”",
                    "zhushu": "好，去聲。○小慧，私智也。言不及義，則放辟邪侈之心滋。好行小慧，則行險僥倖之機熟。難矣哉者，言其無以入德，而將有患害也。"
                },
                {
                    "paragraph": "○子曰：“君子義以爲質，禮以行之，孫以出之，信以成之。君子哉！”",
                    "zhushu": "孫，去聲。○義者制事之本，故以爲質幹。而行之必有節文，出之必以退遜，成之必在誠實，乃君子之道也。○程子曰：“義以爲質，如質幹然。禮行此，孫出此，信成此。此四句只是一事，以義爲本。”又曰：“‘敬以直內，則義以方外。’義以爲質，則禮以行之，孫以出之，信以成之。’”"
                },
                {
                    "paragraph": "○子曰：“君子病無能焉，不病人之不己知也。”",
                    "zhushu": ""
                },
                {
                    "paragraph": "〇子曰：“君子疾没世而名不稱焉。”",
                    "zhushu": "范氏曰：“君子學以爲己，不求人知。然沒世而名不稱焉，則無爲善之實可知矣。”"
                },
                {
                    "paragraph": "○子曰：“君子求諸己，小人求諸人。”",
                    "zhushu": "謝氏曰：“君子無不反求諸己，小人反是。此君子小人所以分也。”○楊氏曰：“君子雖不病人之不己知，然亦疾沒世而名不稱也。雖疾没世而名不稱，然所以求者，亦反諸己而已。小人求諸人，故違道干譽，無所不至。三者文不相蒙，而義實相足，亦記言者之意。”"
                },
                {
                    "paragraph": "○子曰：“君子矜而不爭，羣而不黨。”",
                    "zhushu": "莊以持己曰矜。然無乖戾之心，故不爭。和以處衆曰群。然無阿比之意，故不黨。"
                },
                {
                    "paragraph": "○子曰：“君子不以言舉人，不以人廢言。”",
                    "zhushu": ""
                },
                {
                    "paragraph": "○子貢問曰：“有一言而可以終身行之者乎？”子曰：“其恕乎！己所不欲，勿施於人。”",
                    "zhushu": "推己及物，其施不窮，故可以終身行之。○尹氏曰：“學貴於知要。子貢之問，可謂知要矣。孔子告以求仁之方也。推而極之，雖聖人之無我，不出乎此。終身行之，不亦宜乎？”"
                },
                {
                    "paragraph": "○子曰：“吾之於人也，誰毁誰譽？如有所譽者，其有所試矣。",
                    "zhushu": "譽，平聲。○毁者，稱人之惡而損其真。譽者，揚人之善而過其實。夫子無是也。然或有所譽者，則必嘗有以試之，而知其將然矣。聖人善善之速，而無所苟如此。若其惡惡，則已緩矣。是以雖有以前知其惡，而終無所毁也。"
                },
                {
                    "paragraph": "斯民也，三代之所以直道而行也。”",
                    "zhushu": "斯民者，今此之人也。三代，夏﹑商﹑周也。直道，無私曲也。言吾之所以無所毀譽者，蓋以此民，卽三代之時所以善其善﹑惡其惡而無所私曲之民。故我今亦不得而枉其是非之實也。○尹氏曰：“孔子之於人也，豈有意於毁譽之哉？其所以譽之者，蓋試而知其美故也。斯民也，三代所以直道而行，豈得容私於其閒哉？"
                },
                {
                    "paragraph": "○子曰：“吾猶及史之闕文也，有馬者借人乘之。今亡矣夫！”",
                    "zhushu": "夫，音扶。○楊氏曰：“史闕文、馬借人，此二事孔子猶及見之。今亡矣夫，悼時之益偷也。”愚謂此必有爲而言。蓋雖細故，而時變之大者可知矣。○胡氏曰：“此章義疑，不可强解。”"
                },
                {
                    "paragraph": "○子曰：“巧言亂德，小不忍則亂大謀。”",
                    "zhushu": "巧言，變亂是非，聽之使人喪其所守。小不忍，如婦人之仁、匹夫之勇皆是。"
                },
                {
                    "paragraph": "○子曰：“衆惡之，必察焉；衆好之，必察焉。”",
                    "zhushu": "好、惡，並去聲。○楊氏曰：“惟仁者能好惡人。衆好惡之而不察，則或蔽於私矣。”"
                },
                {
                    "paragraph": "○子曰：“人能弘道，非道弘人。”",
                    "zhushu": "弘，廓而大之也。人外無道，道外無人。然人心有覺，而道體無爲；故人能大其道，道不能大其人也。○張子曰：“心能盡性，人能弘道也；性不知檢其心，非道弘人也。”"
                },
                {
                    "paragraph": "○子曰：“過而不改，是謂過矣。”",
                    "zhushu": "過而能改，則復於無過。唯不改則其過遂成，而將不及改矣。"
                },
                {
                    "paragraph": "○子曰：“吾嘗終日不食，終夜不寢，以思，句。無益，句。不如學也。”",
                    "zhushu": "此爲思而不學者言之。蓋勞心以必求，不如遜志而自得也。李氏曰：“夫子非思而不學者，特垂語以教人爾。”"
                },
                {
                    "paragraph": "○子曰：“君子謀道不謀食。耕也，餒在其中矣；學也，祿在其中矣。君子憂道不憂貧。”",
                    "zhushu": "餒，奴罪反。○耕所以謀食，而未必得食。學所以謀道，而祿在其中。然其學也，憂不得乎道而已；非爲憂貧之故，而欲爲是以得祿也。○尹氏曰：“君子治其本而不恤其末，豈以在外者爲憂樂哉？”"
                },
                {
                    "paragraph": "○子曰：“知及之，仁不能守之；雖得之，必失之。",
                    "zhushu": "知，去聲。知足以知此理，而私欲間之，則無以有之於身矣。"
                },
                {
                    "paragraph": "知及之，仁能守之。不莊以涖之，則民不敬。",
                    "zhushu": "涖，臨也。謂臨民也。知此理而無私欲以間之，則所知者在我而不失矣。然猶有不莊者，蓋氣習之偏，或有厚於內而不嚴於外者，是以民不見其可畏而慢易之。下句放此。"
                },
                {
                    "paragraph": "知及之，仁能守之，莊以涖之。動之不以禮，未善也。”",
                    "zhushu": "動之，動民也。猶曰鼓舞而作興之云爾。禮，謂義理之節文。○愚謂學至於仁，則善有諸己而大本立矣。涖之不莊，動之不以禮，乃其氣稟學問之小疵，然亦非盡善之道也。故夫子歷言之，使知德愈全則責愈備，不可以爲小節而忽之也。"
                },
                {
                    "paragraph": "○子曰：“君子不可小知，而可大受也；小人不可大受，而可小知也。”",
                    "zhushu": "此言觀人之法。知，我知之也。受，彼所受也。蓋君子於細事未必可觀，而材德足以任重；小人雖器量淺狹，而未必無一長可取。"
                },
                {
                    "paragraph": "○子曰：“民之於仁也，甚於水火。水火，吾見蹈而死者矣，未見蹈仁而死者也。”",
                    "zhushu": "民之於水火，所賴以生，不可一日無。其於仁也亦然。但水火外物，而仁在己。無水火，不過害人之身，而不仁則失其心。是仁有甚於水火，而尤不可以一日無也。況水火或有時而殺人，仁則未嘗殺人，亦何憚而不爲哉？李氏曰：“此夫子勉人爲仁之語。”下章放此。"
                },
                {
                    "paragraph": "○子曰：“當仁不讓於師。”",
                    "zhushu": "當仁，以仁爲己任也。雖師亦無所遜，言當勇往而必爲也。蓋仁者，人所自有而自爲之，非有爭也，何遜之有？○程子曰：“爲仁在己，無所與遜。若善名為外，則不可不遜。”"
                },
                {
                    "paragraph": "○子曰：“君子貞而不諒。”",
                    "zhushu": "貞，正而固也。諒，則不擇是非而必於信。"
                },
                {
                    "paragraph": "○子曰：“事君，敬其事而後其食。”",
                    "zhushu": "後，與後獲之後同。食，祿也。君子之仕也，有官守者脩其職，有言責者盡其忠。皆以敬吾之事而已，不可先有求祿之心也。"
                },
                {
                    "paragraph": "○子曰：“有教無類。”",
                    "zhushu": "人性皆善，而其類有善惡之殊者，氣習之染也。故君子有教，則人皆可以復於善，而不當復論其類之惡矣。"
                },
                {
                    "paragraph": "○子曰：“道不同，不相爲謀。”",
                    "zhushu": "為，去聲。○不同，如善惡邪正之異。"
                },
                {
                    "paragraph": "○子曰：“辭達而已矣。”",
                    "zhushu": "辭，取達意而止，不以富麗爲工。"
                },
                {
                    "paragraph": "○師冕見，及階，子曰：“階也。”及席，子曰：“席也。”皆坐，子吿之曰：“某在斯，某在斯。”",
                    "zhushu": "見，賢遍反。師，樂師，瞽者。冕，名。再言某在斯，歷舉在坐之人以詔之。"
                },
                {
                    "paragraph": "師冕出。子張問曰：“與師言之道與？”",
                    "zhushu": "與，平聲。○聖門學者，於夫子之一言一動，無不存心省察如此。"
                },
                {
                    "paragraph": "子曰：“然。固相師之道也。”",
                    "zhushu": "相，去聲。○相，助也。古者瞽必有相，其道如此。蓋聖人於此，非作意而為之，但盡其道而已。○尹氏曰：“聖人處己為人，其心一致，無不盡其誠故也。有志於學者，求聖人之心，於斯亦可見矣。”范氏曰：“聖人不侮鰥寡，不虐無告，可見於此。推之天下，無一物不得其所矣。”"
                }
            ]
        },
        {
            "name": "季氏第十六",
            "paragraphs": [
                {
                    "paragraph": "季氏第十六",
                    "zhushu": "洪氏曰：“此篇或以爲齊論。”凡十四章。",
                    "type": 1
                },
                {
                    "paragraph": "季氏將伐顓臾。",
                    "zhushu": "顓，音專。臾，音俞。○顓臾，國名。魯附庸也。"
                },
                {
                    "paragraph": "冉有、季路見於孔子曰：“季氏將有事於顓臾。”",
                    "zhushu": "見，賢遍反。○按左傳史記，二子仕季氏不同時。此云爾者，疑子路嘗從孔子自衛反魯，再仕季氏，不久而復之衛也。"
                },
                {
                    "paragraph": "孔子曰：“求！無乃爾是過與？",
                    "zhushu": "與，平聲。○冉求爲季氏聚斂，尤用事。故夫子獨責之。"
                },
                {
                    "paragraph": "夫顓臾，昔者先王以爲東蒙主，且在邦域之中矣，是社稷之臣也。何以伐爲？”",
                    "zhushu": "夫，音扶。○東蒙，山名。先王封顓臾於此山之下，使主其祭，在魯地七百里之中。社稷，猶云公家。是時四分魯國，季氏取其二，孟孫叔孫各有其一。獨附庸之國尚爲公臣，季氏又欲取以自益。故孔子言顓臾乃先王封國，則不可伐；在邦域之中，則不必伐；是社稷之臣，則非季氏所當伐也。此事理之至當，不易之定體，而一言盡其曲折如此，非聖人不能也。"
                },
                {
                    "paragraph": "冉有曰：“夫子欲之，吾二臣者皆不欲也。”",
                    "zhushu": "夫子，指季孫。冉有實與謀，以孔子非之，故歸咎於季氏。"
                },
                {
                    "paragraph": "孔子曰：“求！周任有言曰：‘陳力就列，不能者止。’危而不持，顚而不扶，則將焉用彼相矣？",
                    "zhushu": "任，平聲。焉，於虔反。相，去聲，下同。○周任，古之良史。陳，布也。列，位也。相，瞽者之相也。言二子不欲則當諫，諫而不聽，則當去也。"
                },
                {
                    "paragraph": "且爾言過矣。虎兕出於柙，龜玉毁於櫝中，是誰之過與？”",
                    "zhushu": "兕，徐履反。柙，戸甲反。櫝，音獨。與，平聲。○兕，野牛也。柙，檻也。櫝，匱也。言在柙而逸，在櫝而毁，典守者不得辭其過。明二子居其位而不去，則季氏之惡，己不得不任其責也。"
                },
                {
                    "paragraph": "冉有曰：“今夫顓臾，固而近於費。今不取，後世必爲子孫憂。”",
                    "zhushu": "夫，音扶。○固，謂城郭完固。費，季氏之私邑。此則冉求之飾辭，然亦可見其實與季氏之謀矣。"
                },
                {
                    "paragraph": "孔子曰：“求！君子疾夫舍曰欲之，而必爲之辭。",
                    "zhushu": "夫，音扶。舍，上聲。○欲之，謂貪其利。"
                },
                {
                    "paragraph": "丘也聞有國有家者，不患寡而患不均，不患貧而患不安。蓋均無貧，和無寡，安無傾。",
                    "zhushu": "寡，謂民少。貧，謂財乏。均，謂各得其分。安，謂上下相安。季氏之欲取顓臾，患寡與貧耳。然是時季氏據國，而魯公無民，則不均矣。君弱臣強，互生嫌隙，則不安矣。均則不患於貧而和，和則不患於寡而安，安則不相疑忌，而無傾覆之患。"
                },
                {
                    "paragraph": "夫如是，故遠人不服，則脩文德以來之。既來之，則安之。",
                    "zhushu": "夫，音扶。○內治修，然後遠人服。有不服，則脩德以來之，亦不當勤兵於遠。"
                },
                {
                    "paragraph": "今由與求也，相夫子，遠人不服而不能來也；邦分崩離析而不能守也。",
                    "zhushu": "子路雖不與謀，而素不能輔之以義，亦不得爲無罪，故幷責之。遠人，謂顓臾。分崩離析，謂四分公室，家臣屢叛。"
                },
                {
                    "paragraph": "而謀動干戈於邦內。吾恐季孫之憂，不在顓臾，而在蕭牆之內也。”",
                    "zhushu": "干，楯也。戈，㦸也。蕭牆，屏也。言不均不和，内變將作。其後哀公果欲以越伐魯而去季氏。○謝氏曰：“當是時，三家强，公室弱，冉求又欲伐顓臾以附益之。夫子所以深罪之，爲其瘠魯以肥三家也。”洪氏曰：“二子仕於季氏，凡季氏所欲爲，必以告於夫子。則因夫子之言而救止者，宐亦多矣。伐顓臾之事，不見於經傳，其以夫子之言而止也與？”"
                },
                {
                    "paragraph": "○孔子曰：“天下有道，則禮樂征伐自天子出；天下無道，則禮樂征伐自諸侯出。自諸侯出，蓋十世希不失矣；自大夫出，五世希不失矣；陪臣執國命，三世希不失矣。",
                    "zhushu": "先王之制，諸侯不得變禮樂，專征伐。陪臣，家臣也。逆理愈甚，則其失之愈速。大約世數，不過如此。"
                },
                {
                    "paragraph": "天下有道，則政不在大夫。",
                    "zhushu": "言不得專政。"
                },
                {
                    "paragraph": "天下有道，則庶人不議。”",
                    "zhushu": "上無失政，則下無私議。非箝其口使不敢言也。○此章通論天下之勢。"
                },
                {
                    "paragraph": "○孔子曰：“祿之去公室，五世矣；政逮於大夫，四世矣；故夫三桓之子孫，微矣。”",
                    "zhushu": "夫，音扶。○魯自文公薨，公子遂殺子赤，立宣公，而君失其政。歷成、襄、昭、定，凡五公。逮，及也。自季武子始專國政，歷悼、平、桓子，凡四世，而爲家臣陽虎所執。三桓，三家，皆桓公之後。此以前章之說推之，而知其當然也。○此章專論魯事，疑與前章皆定公時語。蘇氏曰：“禮樂征伐自諸侯出，宐諸侯之强也，而魯以失政。政逮於大夫，宐大夫之强也，而三桓以微。何也？强生於安，安生於上下之分定。今諸侯大夫皆陵其上，則無以令其下矣。故皆不久而失之也。”"
                },
                {
                    "paragraph": "○孔子曰：“益者三友，損者三友。友直，友諒，友多聞，益矣。友便辟，友善柔，友便佞，損矣。”",
                    "zhushu": "便，平聲。辟，婢亦反。○友直，則聞其過。友諒，則進於誠。友多聞，則進於明。便，習熟也。便辟，謂習於威儀而不直。善柔，謂工於媚說而不諒。便佞，謂習於口語，而無聞見之實。三者損益，正相反也。○尹氏曰：“自天子至於庶人，未有不須友以成者。而其損益有如是者，可不謹哉？”"
                },
                {
                    "paragraph": "○孔子曰：“益者三樂，損者三樂。樂節禮樂，樂道人之善，樂多賢友，益矣。樂驕樂，樂佚遊，樂宴樂，損矣。”",
                    "zhushu": "樂，五教反。禮樂之樂，音岳。驕樂宴樂之樂，音洛。○節，謂辨其制度聲容之節。驕樂，則侈肆而不知節。佚遊，則惰慢而惡聞善。宴樂，則淫溺而狎小人。三者損益，亦相反也。○尹氏曰：“君子之於好樂，可不謹哉？”"
                },
                {
                    "paragraph": "○孔子曰：“侍於君子有三愆：言未及之而言謂之躁，言及之而不言謂之隱，未見顏色而言謂之瞽。”",
                    "zhushu": "君子，有德位之通稱。愆，過也。瞽，無目，不能察言觀色。○尹氏曰：“時然後言，則無三者之過矣。”"
                },
                {
                    "paragraph": "○孔子曰：“君子有三戒：少之時，血氣未定，戒之在色；及其壯也，血氣方剛，戒之在鬭；及其老也，血氣旣衰，戒之在得。”",
                    "zhushu": "血氣，形之所待以生者，血隂而氣陽也。得，貪得也。隨時知戒，以理勝之，則不爲血氣所使也。○范氏曰：“聖人同於人者血氣也，異於人者志氣也。血氣有時而衰，志氣則無時而衰也。少未定、壯而剛、老而衰者，血氣也。戒於色、戒於鬥、戒於得者，志氣也。君子養其志氣，故不為血氣所動，是以年彌高而德彌邵也。”"
                },
                {
                    "paragraph": "○孔子曰：“君子有三畏：畏天命，畏大人，畏聖人之言。",
                    "zhushu": "畏者，嚴憚之意也。天命者，天所賦之正理也。知其可畏，則其戒謹恐懼，自有不能已者。而付畀之重，可以不失矣。大人聖言，皆天命所當畏。知畏天命，則不得不畏之矣。"
                },
                {
                    "paragraph": "小人不知天命而不畏也，狎大人，侮聖人之言。”",
                    "zhushu": "侮，戲玩也。不知天命，故不識義理，而無所忌憚如此。○尹氏曰：“三畏者，修己之誠當然也。小人不務脩身誠己，則何畏之有？”"
                },
                {
                    "paragraph": "○孔子曰：“生而知之者，上也；學而知之者，次也；困而學之，又其次也；困而不學，民斯爲下矣。”",
                    "zhushu": "困，謂有所不通。言人之氣質不同，大約有此四等。○楊氏曰：“生知學知以至困學，雖其質不同，然及其知之一也。故君子惟學之爲貴。困而不學，然後爲下。”"
                },
                {
                    "paragraph": "○孔子曰：“君子有九思：視思明，聽思聰，色思溫，貌思恭，言思忠，事思敬，疑思問，忿思難，見得思義。”",
                    "zhushu": "難，去聲。○視無所蔽，則明無不見。聽無所壅，則聰無不聞。色，見於面者。貌，舉身而言。思問，則疑不蓄。思難，則忿必懲。思義，則得不苟。○程子曰：“九思各專其一。”謝氏曰：“未至於從容中道，無時而不自省察也。雖有不存焉者寡矣，此之謂思誠。”"
                },
                {
                    "paragraph": "○孔子曰：“見善如不及，見不善如探湯。吾見其人矣，吾聞其語矣。",
                    "zhushu": "探，吐南反。○眞知善惡而誠好惡之，顏、曾、閔、冉之徒，蓋能之矣。語，蓋古語也。"
                },
                {
                    "paragraph": "隱居以求其志，行義以達其道。吾聞其語矣，未見其人也。”",
                    "zhushu": "求其志，守其所達之道也。達其道，行其所求之志也。蓋惟伊尹、太公之流，可以當之。當時若顔子，亦庶乎此。然隱而未見，又不幸而蚤死，故夫子云然。"
                },
                {
                    "paragraph": "○齊景公有馬千駟，死之日，民無德而稱焉。伯夷叔齊餓于首陽之下，民到于今稱之。",
                    "zhushu": "駟，四馬也。首陽，山名。"
                },
                {
                    "paragraph": "其斯之謂與？",
                    "zhushu": "與，平聲。○胡氏曰：“程子以爲第十二篇錯簡‘誠不以富，亦祗以異’，當在此章之首。今詳文勢，似當在此句之上。言人之所稱，不在於富，而在於異也。”愚謂此說近是，而章首當有孔子曰字，蓋闕文耳。大抵此書後十篇多闕誤。"
                },
                {
                    "paragraph": "○陳亢問於伯魚曰：“子亦有異聞乎？”",
                    "zhushu": "亢，音剛。○亢以私意窺聖人，疑必隂厚其子。"
                },
                {
                    "paragraph": "對曰：“未也。嘗獨立，鯉趨而過庭。曰：‘學詩乎？’對曰：‘未也。’‘不學詩，無以言。’鯉退而學詩。",
                    "zhushu": "事理通達，而心氣和平，故能言。"
                },
                {
                    "paragraph": "他日又獨立，鯉趨而過庭。曰：‘學禮乎？’對曰：‘未也。’‘不學禮，無以立。’鯉退而學禮。",
                    "zhushu": "品節詳明，而德性堅定，故能立。"
                },
                {
                    "paragraph": "聞斯二者。”",
                    "zhushu": "當獨立之時，所聞不過如此，其無異聞可知。"
                },
                {
                    "paragraph": "陳亢退而喜曰：“問一得三，聞詩，聞禮，又聞君子之遠其子也。”",
                    "zhushu": "遠，去聲。○尹氏曰：“孔子之敎其子，無異於門人，故陳亢以爲遠其子。”"
                },
                {
                    "paragraph": "○邦君之妻，君稱之曰夫人，夫人自稱曰小童；邦人稱之曰君夫人，稱諸異邦曰寡小君；異邦人稱之亦曰君夫人。",
                    "zhushu": "寡，寡德，謙辭。○吳氏曰：“凡語中所載如此類者，不知何謂。或古有之，或夫子嘗言之，不可考也。”"
                }
            ]
        },
        {
            "name": "陽貨第十七",
            "paragraphs": [
                {
                    "paragraph": "陽貨第十七",
                    "zhushu": "凡二十六章。",
                    "type": 1
                },
                {
                    "paragraph": "陽貨欲見孔子，孔子不見，歸孔子豚。孔子時其亡也，而往拜之，遇諸塗。",
                    "zhushu": "歸，如字，一作饋。○陽貨，季氏家臣，名虎。嘗囚季桓子而專國政。欲令孔子來見己，而孔子不往。貨以禮，大夫有賜於士，不得受於其家，則往拜其門。故瞰孔子之亡而歸之豚，欲令孔子來拜而見之也。"
                },
                {
                    "paragraph": "謂孔子曰：“來！予與爾言。”曰：“懷其寶而迷其邦，可謂仁乎？”曰：“不可。”“好從事而亟失時，可謂知乎？”曰：“不可。”“日月逝矣，歲不我與。”孔子曰：“諾。吾將仕矣。”",
                    "zhushu": "好、亟、知，並去聲。○懷寶迷邦，謂懷藏道德，不救國之迷亂。亟，數也。失時，謂不及事幾之會。將者，且然而未必之辭。貨語皆譏孔子而諷使速仕。孔子固未嘗如此，而亦非不欲仕也，但不仕於貨耳。故直據理答之，不復與辯，若不諭其意者。○陽貨之欲見孔子，雖其善意，然不過欲使助己爲亂耳。故孔子不見者，義也。其往拜者，禮也。必時其亡而往者，欲其稱也。遇諸塗而不避者，不終絕也。隨問而對者，理之直也。對而不辯者，言之孫而亦無所詘也。楊氏曰：“揚雄謂孔子於陽貨也，敬所不敬，爲詘身以信道。非知孔子者。蓋道外無身，身外無道。身詘矣而可以信道，吾未之信也。”"
                },
                {
                    "paragraph": "○子曰：“性相近也，習相遠也。”",
                    "zhushu": "此所謂性，兼氣質而言者也。氣質之性，固有美惡之不同矣。然以其初而言，則皆不甚相遠也。但習於善則善，習於惡則惡，於是始相遠耳。○程子曰：“此言氣質之性。非言性之本也。若言其本，則性即是理，理無不善，孟子之言性善是也。何相近之有哉？”"
                },
                {
                    "paragraph": "○子曰：“唯上知與下愚不移。”",
                    "zhushu": "知，去聲。○此承上章而言。人之氣質相近之中，又有美惡一定，而非習之所能移者。○程子曰：“人性本善，有不可移者何也？語其性則皆善也，語其才則有下愚之不移。所謂下愚有二焉：自暴自棄也。人苟以善自治，則無不可移，雖昏愚之至，皆可漸磨而進也。惟自暴者拒之以不信，自棄者絶之以不爲，雖聖人與居，不能化而入也，仲尼之所謂下愚也。然其質非必昏且愚也，往往強戾而才力有過人者，商辛是也。聖人以其自絕於善，謂之下愚，然考其歸則誠愚也。”或曰：“此與上章當合爲一，子曰二字，蓋衍文耳。”"
                },
                {
                    "paragraph": "○子之武城，聞弦歌之聲。",
                    "zhushu": "弦，琴瑟也。時子游爲武城宰，以禮樂爲教，故邑人皆弦歌也。"
                },
                {
                    "paragraph": "夫子莞爾而笑，曰：“割雞焉用牛刀？”",
                    "zhushu": "莞，華版反。焉，於虔反。○莞爾，小笑貌，蓋喜之也。因言其治小邑，何必用此大道也。"
                },
                {
                    "paragraph": "子游對曰：“昔者偃也聞諸夫子曰：‘君子學道則愛人，小人學道則易使也。’”",
                    "zhushu": "易，去聲。○君子小人，以位言之。子游所稱，蓋夫子之常言。言君子小人，皆不可以不學。故武城雖小，亦必教以禮樂。"
                },
                {
                    "paragraph": "子曰：“二三子！偃之言是也。前言戲之耳。”",
                    "zhushu": "嘉子游之篤信，又以解門人之惑也。○治有大小，而其治之必用禮樂，則其爲道一也。但衆人多不能用，而子游獨行之。故夫子驟聞而深喜之，因反其言以戲之。而子游以正對，故復是其言，而自實其戲也。"
                },
                {
                    "paragraph": "○公山弗擾以費畔，召，子欲往。",
                    "zhushu": "弗擾，季氏宰。與陽貨共執桓子，據邑以叛。"
                },
                {
                    "paragraph": "子路不說，曰：“末之也已，何必公山氏之之也。”",
                    "zhushu": "說，音悅。○末，無也。言道旣不行，無所往矣，何必公山氏之往乎？"
                },
                {
                    "paragraph": "子曰：“夫召我者而豈徒哉？如有用我者，吾其爲東周乎？”",
                    "zhushu": "夫，音扶。○豈徒哉，言必用我也。為東周，言興周道於東方。○程子曰：“聖人以天下無不可有為之人，亦無不可改過之人，故欲往。然而終不往者，知其必不能改故也。”"
                },
                {
                    "paragraph": "○子張問仁於孔子。孔子曰：“能行五者於天下，爲仁矣。”請問之。曰：“恭、寛、信、敏、惠。恭則不侮，寛則得衆，信則人任焉，敏則有功，惠則足以使人。”",
                    "zhushu": "行是五者，則心存而理得矣。於天下，言無適而不然，猶所謂雖之夷狄不可棄者。五者之目，蓋因子張所不足而言耳。任，倚仗也，又言其效如此。○張敬夫曰：“能行此五者於天下，則其心公平而周遍可知矣，然恭其本與？”李氏曰：“此章與六言、六蔽、五美、四惡之類，皆與前後文體大不相似。”"
                },
                {
                    "paragraph": "○佛肸召，子欲往。",
                    "zhushu": "佛，音弼。肸，許密反。○佛肸，晉大夫趙氏之中牟宰也。"
                },
                {
                    "paragraph": "子路曰：“昔者由也聞諸夫子曰：‘親於其身爲不善者，君子不入也。’佛肸以中牟畔，子之往也，如之何！”",
                    "zhushu": "子路恐佛肸之浼夫子，故問此以止夫子之行。親，猶自也。不入，不入其黨也。"
                },
                {
                    "paragraph": "子曰：“然。有是言也。不曰堅乎，磨而不磷；不曰白乎，涅而不緇。",
                    "zhushu": "磷，力刃反。涅，乃結反。○磷，薄也。涅，染皁物。言人之不善，不能浼己。楊氏曰：“磨不磷，涅不緇，而後無可無不可。堅白不足，而欲自試於磨涅，其不磷緇也者，幾希。”"
                },
                {
                    "paragraph": "吾豈匏瓜也哉？焉能繫而不食？”",
                    "zhushu": "焉，於虔反。○匏，瓠也。匏瓜繫於一處而不能飲食，人則不如是也。○張敬夫曰：“子路昔者之所聞，君子守身之常法。夫子今日之所言，聖人體道之大權也。然夫子於公山佛肸之召皆欲往者，以天下無不可變之人，無不可爲之事也。其卒不往者，知其人之終不可變而事之終不可爲耳。一則生物之仁，一則知人之智也。”"
                },
                {
                    "paragraph": "○子曰：“由也，女聞六言六蔽矣乎？”對曰：“未也。”",
                    "zhushu": "女，音汝，下同。○蔽，遮掩也。"
                },
                {
                    "paragraph": "“居！吾語女。",
                    "zhushu": "語，去聲。○禮：君子問更端，則起而對。故孔子諭子路，使還坐而告之。"
                },
                {
                    "paragraph": "好仁不好學，其蔽也愚；好知不好學，其蔽也蕩；好信不好學，其蔽也賊；好直不好學，其蔽也絞；好勇不好學，其蔽也亂；好剛不好學，其蔽也狂。”",
                    "zhushu": "好、知，並去聲。○六言皆美德，然徒好之而不學以明其理，則各有所蔽。愚，若可陷可罔之類。蕩，謂窮高極廣而無所止。賊，謂傷害於物。勇者，剛之發。剛者，勇之體。狂，躁率也。○范氏曰：“子路勇於爲善，其失之者，未能好學以明之也，故告之以此。曰勇、曰剛、曰信、曰直，又皆所以救其偏也。”"
                },
                {
                    "paragraph": "○子曰：“小子！何莫學夫詩？",
                    "zhushu": "夫，音扶。○小子，弟子也。"
                },
                {
                    "paragraph": "詩，可以興，",
                    "zhushu": "感發志意。"
                },
                {
                    "paragraph": "可以觀，",
                    "zhushu": "考見得失。"
                },
                {
                    "paragraph": "可以群，",
                    "zhushu": "和而不流。"
                },
                {
                    "paragraph": "可以怨。",
                    "zhushu": "怨而不怒。"
                },
                {
                    "paragraph": "邇之事父，遠之事君。",
                    "zhushu": "人倫之道，詩無不備，二者舉重而言。"
                },
                {
                    "paragraph": "多識於鳥獸草木之名。”",
                    "zhushu": "其緒餘又足以資多識。○學詩之法，此章盡之。讀是經者，所宜盡心也。"
                },
                {
                    "paragraph": "○子謂伯魚曰：“女爲周南召南矣乎？人而不爲周南召南，其猶正牆面而立也與？”",
                    "zhushu": "女，音汝。與，平聲。爲，猶學也。周南召南，詩首篇名。所言皆脩身齊家之事。正牆面而立，言卽其至近之地，而一物無所見，一步不可行。"
                },
                {
                    "paragraph": "○子曰：“禮云禮云，玉帛云乎哉？樂云樂云，鐘鼓云乎哉？”",
                    "zhushu": "敬而將之以玉帛，則爲禮；和而發之以鐘鼓，則爲樂。遺其本而專事其末，則豈禮樂之謂哉？○程子曰：“禮只是一箇序，樂只是一箇和。只此兩字，含蓄多少義理。天下無一物無禮樂。且如置此兩椅，一不正，便是無序。無序便乖，乖便不和。又如盜賊至爲不道，然亦有禮樂。蓋必有總屬，必相聽順，乃能爲盜。不然，則叛亂無統，不能一日相聚而爲盜也。禮樂無處無之，學者要須識得。”"
                },
                {
                    "paragraph": "○子曰：“色厲而内荏，譬諸小人，其猶穿窬之盜也與？”",
                    "zhushu": "荏，而審反。與，平聲。○厲，威嚴也。荏，柔弱也。小人，細民也。穿，穿壁。窬，踰牆。言其無實盜名，而常畏人知也。"
                },
                {
                    "paragraph": "○子曰：“鄕原，德之賊也。”",
                    "zhushu": "鄕者，鄙俗之意。原，與愿同。荀子原慤，註讀作愿是也。鄕原，鄕人之愿者也。蓋其同流合汙以媚於世，故在鄕人之中，獨以愿稱。夫子以其似德非德，而反亂乎德，故以爲德之賊而深惡之。詳見孟子末篇。"
                },
                {
                    "paragraph": "○子曰：“道聽而塗說，德之棄也。”",
                    "zhushu": "雖聞善言，不爲己有，是自棄其德也。○王氏曰：“君子多識前言往行以畜其德，道聽塗說，則棄之矣。”"
                },
                {
                    "paragraph": "○子曰：“鄙夫可與事君也與哉？",
                    "zhushu": "與，平聲。○鄙夫，庸惡陋劣之稱。"
                },
                {
                    "paragraph": "其未得之也，患得之；旣得之，患失之。",
                    "zhushu": "何氏曰：“患得之，謂患不能得之。”"
                },
                {
                    "paragraph": "苟患失之，無所不至矣。”",
                    "zhushu": "小則吮癰舐痔，大則弑父與君，皆生於患失而已。○胡氏曰：“許昌靳裁之有言曰：‘士之品大槩有三：志於道德者，功名不足以累其心；志於功名者，富貴不足以累其心；志於富貴而已者，則亦無所不至矣。’志於富貴，卽孔子所謂鄙夫也。”"
                },
                {
                    "paragraph": "○子曰：“古者民有三疾，今也或是之亡也。",
                    "zhushu": "氣失其平則爲疾，故氣稟之偏者亦謂之疾。昔所謂疾，今亦無之，傷俗之益衰也。"
                },
                {
                    "paragraph": "古之狂也肆，今之狂也蕩；古之矜也廉，今之矜也忿戾；古之愚也直，今之愚也詐而已矣。”",
                    "zhushu": "狂者，志願太高。肆，謂不拘小節。蕩則踰大閑矣。矜者，持守太嚴。廉，謂稜角陗厲。忿戾則至於爭矣。愚者，暗昧不明。直，謂徑行自遂。詐則挾私妄作矣。○范氏曰：“末世滋僞。豈惟賢者不如古哉？民性之蔽，亦與古人異矣。”"
                },
                {
                    "paragraph": "○子曰：“巧言令色，鮮矣仁。”",
                    "zhushu": "重出。"
                },
                {
                    "paragraph": "○子曰：“惡紫之奪朱也，惡鄭聲之亂雅樂也，惡利口之覆邦家者。”",
                    "zhushu": "惡，去聲。覆，芳服反。朱，正色。紫，閒色。雅，正也。利口，捷給。覆，傾敗也。○范氏曰：“天下之理，正而勝者常少，不正而勝者常多，聖人所以惡之也。利口之人，以是爲非，以非爲是，以賢爲不肖，以不肖爲賢。人君苟悅而信之，則國家之覆也不難矣。”"
                },
                {
                    "paragraph": "○子曰：“予欲無言。”",
                    "zhushu": "學者多以言語觀聖人，而不察其天理流行之實，有不待言而著者。是以徒得其言，而不得其所以言，故夫子發此以警之。"
                },
                {
                    "paragraph": "子貢曰：“子如不言，則小子何述焉？”",
                    "zhushu": "子貢正以言語觀聖人者，故疑而問之。"
                },
                {
                    "paragraph": "子曰：“天何言哉？四時行焉，百物生焉，天何言哉？”",
                    "zhushu": "四時行，百物生，莫非天理發見流行之實，不待言而可見。聖人一動一靜，莫非妙道精義之發，亦天而已，豈待言而顯哉？此亦開示子貢之切，惜乎其終不喩也。○程子曰：“孔子之道，譬如日星之明，猶患門人未能盡曉，故曰‘予欲無言’。若顔子則便默識，其他則未免疑問，故曰‘小子何述’。”又曰：“‘天何言哉，四時行焉，百物生焉’，則可謂至明白矣。”愚按：此與前篇無隱之意相發，學者詳之。"
                },
                {
                    "paragraph": "○孺悲欲見孔子，孔子辭以疾。將命者出户，取瑟而歌。使之聞之。",
                    "zhushu": "孺悲，魯人，嘗學士喪禮於孔子。當是時必有以得罪者。故辭以疾，而又使知其非疾，以警敎之也。程子曰：“此孟子所謂不屑之教誨，所以深教之也。”"
                },
                {
                    "paragraph": "○宰我問：“三年之喪，期已久矣。",
                    "zhushu": "期，音基，下同。○期，周年也。"
                },
                {
                    "paragraph": "君子三年不爲禮，禮必壞；三年不爲樂，樂必崩。",
                    "zhushu": "恐居喪不習而崩壞也。"
                },
                {
                    "paragraph": "舊穀旣沒，新穀旣升，鑽燧改火，期可已矣。”",
                    "zhushu": "鑽，祖官反。○沒，盡也。升，登也。燧，取火之木也。攺火，春取楡柳之火，夏取棗杏之火，夏季取桑柘之火，秋取柞楢之火，冬取槐檀之火，亦一年而周也。已，止也。言期年則天運一周，時物皆變，喪至此可止也。尹氏曰：“短喪之說，下愚且恥言之。宰我親學聖人之門，而以是爲問者，有所疑於心而不敢強焉爾。”"
                },
                {
                    "paragraph": "子曰：“食夫稻，衣夫錦，於女安乎？”曰：“安。”",
                    "zhushu": "夫，音扶，下同。衣，去聲。女，音汝，下同。○禮。父母之喪：旣殯，食粥、麤衰。旣葬，疏食、水飲，受以成布。期而小祥，始食菜菓，練冠縓緣、要絰不除，無食稻衣錦之理。夫子欲宰我反求諸心，自得其所以不忍者。故問之以此，而宰我不察也。"
                },
                {
                    "paragraph": "“女安則爲之！夫君子之居喪，食旨不甘，聞樂不樂，居處不安，故不爲也。今女安，則爲之！”",
                    "zhushu": "樂，上如字，下音洛。○此夫子之言也。旨，亦甘也。初言女安則爲之，絕之之辭。又發其不忍之端，以警其不察。而再言女安則爲之以深責之。"
                },
                {
                    "paragraph": "宰我出。子曰：“予之不仁也！子生三年，然後免於父母之懷。夫三年之喪，天下之通喪也。予也有三年之愛於其父母乎？”",
                    "zhushu": "宰我旣出，夫子懼其眞以爲可安而遂行之，故深探其本而斥之。言由其不仁，故愛親之薄如此也。懷，抱也。又言君子所以不忍於親，而喪必三年之故。使之聞之，或能反求而終得其本心也。○范氏曰：“喪雖止於三年，然賢者之情則無窮也。特以聖人爲之中制而不敢過，故必俯而就之。非以三年之喪，爲足以報其親也。所謂三年然後免於父母之懷，特以責宰我之無恩，欲其有以跂而及之爾。”"
                },
                {
                    "paragraph": "○子曰：“飽食終日，無所用心，難矣哉！不有博弈者乎，爲之猶賢乎已。”",
                    "zhushu": "博，局戲也。弈，圍棊也。已，止也。李氏曰：“聖人非敎人博弈也，所以甚言無所用心之不可爾。”"
                },
                {
                    "paragraph": "○子路曰：“君子尚勇乎？”子曰：“君子義以爲上。君子有勇而無義爲亂，小人有勇而無義爲盜。”",
                    "zhushu": "尚，上之也。君子爲亂，小人爲盜，皆以位而言者也。尹氏曰：“義以為尚，則其勇也大矣。子路好勇，故夫子以此救其失也。”胡氏曰：“疑此子路初見孔子時問答也。”"
                },
                {
                    "paragraph": "○子貢曰：“君子亦有惡乎？”子曰：“有惡：惡稱人之惡者，惡居下流而訕上者，惡勇而無禮者，惡果敢而窒者。”",
                    "zhushu": "惡，去聲，下同。唯惡者之惡如字。訕，所諫反。○訕，謗毀也。窒，不通也。稱人惡，則無仁厚之意。下訕上，則無忠敬之心。勇無禮，則爲亂。果而窒，則妄作。故夫子惡之。"
                },
                {
                    "paragraph": "曰：“賜也亦有惡乎？”“惡徼以爲知者，惡不孫以爲勇者，惡訐以爲直者。”",
                    "zhushu": "徼，古堯反。知、孫，並去聲。訐，居謁反。○惡徼以下，子貢之言也。徼，伺察也。訐，謂攻發人之隂私。○楊氏曰：“仁者無不愛，則君子疑若無惡矣。子貢之有是心也，故問焉以質其是非。”侯氏曰：“聖賢之所惡如此，所謂唯仁者能惡人也。”"
                },
                {
                    "paragraph": "○子曰：“唯女子與小人爲難養也，近之則不孫，遠之則怨。”",
                    "zhushu": "近、孫、遠，並去聲。○此小人，亦謂僕隸下人也。君子之於臣妾，莊以涖之，慈以畜之，則無二者之患矣。"
                },
                {
                    "paragraph": "○子曰：“年四十而見惡焉，其終也已。”",
                    "zhushu": "惡，去聲。○四十，成德之時。見惡於人，則止於此而已，勉人及時遷善攺過也。蘇氏曰：“此亦有爲而言，不知其爲誰也。”"
                }
            ]
        },
        {
            "name": "微子第十八",
            "paragraphs": [
                {
                    "paragraph": "微子第十八",
                    "zhushu": "此篇多記聖賢之出處，凡十一章。",
                    "type": 1
                },
                {
                    "paragraph": "○微子去之，箕子爲之奴，比干諫而死。",
                    "zhushu": "微、箕，二國名。子，爵也。微子，紂庶兄。箕子、比干，紂諸父。微子見紂無道，去之以存宗祀。箕子、比干皆諫，紂殺比干，囚箕子以爲奴，箕子因佯狂而受辱。"
                },
                {
                    "paragraph": "孔子曰：“殷有三仁焉。”",
                    "zhushu": "三人之行不同，而同出於至誠惻怛之意，故不咈乎愛之理，而有以全其心之德也。楊氏曰：“此三人者，各得其本心，故同謂之仁。”"
                },
                {
                    "paragraph": "○柳下惠爲士師，三黜。人曰：“子未可以去乎？”曰：“直道而事人，焉往而不三黜？枉道而事人，何必去父母之邦。”",
                    "zhushu": "三，去聲。焉，於虔反。○士師，獄官。黜，退也。柳下惠三黜不去，而其辭氣雍容如此，可謂和矣。然其不能枉道之意，則有確乎其不可拔者。是則所謂必以其道，而不自失焉者也。○胡氏曰：“此必有孔子斷之之言而亡之矣。”"
                },
                {
                    "paragraph": "○齊景公待孔子，曰：“若季氏則吾不能，以季、孟之閒待之。”曰：“吾老矣，不能用也。”孔子行。",
                    "zhushu": "魯三卿，季氏最貴，孟氏爲下卿。孔子去之，事見世家。然此言必非面語孔子，蓋自以吿其臣，而孔子聞之爾。○程子曰：“季氏强臣，君待之之禮極隆，然非所以待孔子也。以季、孟之閒待之，則禮亦至矣。然復曰‘吾老矣不能用也’，故孔子去之。蓋不繫待之輕重，特以不用而去爾。”"
                },
                {
                    "paragraph": "○齊人歸女樂，季桓子受之。三日不朝，孔子行。",
                    "zhushu": "歸，如字，或作饋。朝，音潮。○季桓子，魯大夫，名斯。按史記，“定公十四年，孔子爲魯司宼，攝行相事。齊人懼，歸女樂以沮之”。尹氏曰：“受女樂而怠於政事如此，其簡賢棄禮，不足與有爲可知矣。夫子所以行也，所謂見幾而作，不俟終日者與？”○范氏曰：“此篇記仁賢之出處，而折中以聖人之行，所以明中庸之道也。”"
                },
                {
                    "paragraph": "○楚狂接輿歌而過孔子曰：“鳳兮！鳳兮！何德之衰？往者不可諫，來者猶可追。已而，已而！今之從政者殆而！”",
                    "zhushu": "接輿，楚人，佯狂辟世。夫子時將適楚，故接輿歌而過其車前也。鳳有道則見，無道則隱，接輿以比孔子，而譏其不能隱爲德衰也。來者可追，言及今尚可隱去。已，止也。而，語助辭。殆，危也。接輿蓋知尊孔子而趨不同者也。"
                },
                {
                    "paragraph": "孔子下，欲與之言。趨而辟之，不得與之言。",
                    "zhushu": "辟，去聲。○孔子下車，蓋欲吿之以出處之意。接輿自以為是，故不欲聞而避之也。"
                },
                {
                    "paragraph": "○長沮、桀溺耦而耕，孔子過之，使子路問津焉。",
                    "zhushu": "沮，七余反。溺，乃歷反。○二人，隱者。耦，並耕也。時孔子自楚反乎蔡。津，濟渡處。"
                },
                {
                    "paragraph": "長沮曰：“夫執輿者爲誰？”子路曰：“爲孔丘。”曰：“是魯孔丘與？”曰：“是也。”曰：“是知津矣。”",
                    "zhushu": "夫，音扶。與，平聲。○執輿，執轡在車也。蓋本子路御而執轡，今下問津，故夫子代之也。知津，言數周流，自知津處。"
                },
                {
                    "paragraph": "問於桀溺，桀溺曰：“子爲誰？”曰：“爲仲由。”曰：“是魯孔丘之徒與？”對曰：“然。”曰：“滔滔者天下皆是也，而誰以易之？且而與其從辟人之士也，豈若從辟世之士哉？”耰而不輟。",
                    "zhushu": "徒與之與，平聲。滔，吐刀反。辟，去聲。耰，音憂。○滔滔，流而不反之意。以，猶與也。言天下皆亂，將誰與變易之？而，汝也。辟人，謂孔子。辟世，桀溺自謂。耰，覆種也。亦不吿以津處。"
                },
                {
                    "paragraph": "子路行以告。夫子憮然曰：“鳥獸不可與同羣，吾非斯人之徒與而誰與？天下有道，丘不與易也。”",
                    "zhushu": "憮，音武。與，如字。○憮然，猶悵然，惜其不喻己意也。言所當與同羣者，斯人而已，豈可絕人逃世以爲潔哉？天下若已平治，則我無用變易之。正爲天下無道，故欲以道易之耳。○程子曰：“聖人不敢有忘天下之心，故其言如此也。”張子曰：“聖人之仁，不以無道必天下而棄之也。”"
                },
                {
                    "paragraph": "○子路從而後，遇丈人，以杖荷蓧。子路問曰：“子見夫子乎？”丈人曰：“四體不勤，五穀不分。孰爲夫子？”植其杖而芸。",
                    "zhushu": "蓧，徒弔反。植，音值。○丈人，亦隱者。蓧，竹器。分，辨也。五穀不分，猶言不辨菽麥爾，責其不事農業而從師遠遊也。植，立之也。芸，去草也。"
                },
                {
                    "paragraph": "子路拱而立。",
                    "zhushu": "知其隱者，敬之也。"
                },
                {
                    "paragraph": "止子路宿，殺雞爲黍而食之，見其二子焉。",
                    "zhushu": "食，音嗣。見，賢遍反。"
                },
                {
                    "paragraph": "明日，子路行以告。子曰：“隱者也。”使子路反見之。至則行矣。",
                    "zhushu": "孔子使子路反見之，蓋欲告之以君臣之義。而丈人意子路必將復來，故先去之以滅其跡，亦接輿之意也。"
                },
                {
                    "paragraph": "子路曰：“不仕無義。長幼之節，不可廢也；君臣之義，如之何其廢之？欲潔其身，而亂大倫。君子之仕也，行其義也。道之不行，已知之矣。”",
                    "zhushu": "長，上聲。○子路述夫子之意如此。蓋丈人之接子路甚倨，而子路益恭，丈人因見其二子焉。則於長幼之節，固知其不可廢矣，故因其所明以曉之。倫，序也。人之大倫有五：父子有親，君臣有義，夫婦有別，長幼有序，朋友有信是也。仕所以行君臣之義，故雖知道之不行而不可廢。然謂之義，則事之可否，身之去就，亦自有不可苟者。是以雖不潔身以亂倫，亦非忘義以殉祿也。福州有國初時寫本，路下有“反子”二字，以此爲子路反而夫子言之也。未知是否？○范氏曰：“隱者爲高，故往而不反。仕者爲通，故溺而不止。不與鳥獸同羣，則決性命之情以饕富貴。此二者皆惑也，是以依乎中庸者爲難。惟聖人不廢君臣之義，而必以其正，所以或出或處而終不離於道也。”"
                },
                {
                    "paragraph": "○逸民：伯夷、叔齊、虞仲、夷逸、朱張、柳下惠、少連。",
                    "zhushu": "少，去聲，下同。○逸，遺逸。民者，無位之稱。虞仲，即仲雍，與大伯同竄荆蠻者。夷逸、朱張，不見經傳。少連，東夷人。"
                },
                {
                    "paragraph": "子曰：“不降其志，不辱其身，伯夷、叔齊與！”",
                    "zhushu": "與，平聲。"
                },
                {
                    "paragraph": "謂：“柳下惠、少連，降志辱身矣。言中倫，行中慮，其斯而已矣。”",
                    "zhushu": "中，去聲，下同。○柳下惠事見上。倫，義理之次第也。慮，思慮也。中慮，言有意義合人心。少連事不可考。然記稱其“善居喪，三日不怠，三月不解。期悲哀，三年憂”。則行之中慮，亦可見矣。"
                },
                {
                    "paragraph": "謂：“虞仲、夷逸，隱居放言。身中清，廢中權。",
                    "zhushu": "仲雍居吳，斷髮文身，裸以爲飾。隱居獨善，合乎道之淸。放言自廢，合乎道之權。"
                },
                {
                    "paragraph": "我則異於是，無可無不可。”",
                    "zhushu": "孟子曰：“孔子可以仕則仕，可以止則止，可以久則久，可以速則速。”所謂無可無不可也。○謝氏曰：“七人隱遯不汙則同，其立心造行則異。伯夷、叔齊，天子不得臣，諸侯不得友，蓋已遯世離群矣，下聖人一等，此其最高與！柳下惠、少連，雖降志而不枉己，雖辱身而不求合，其心有不屑也。故言能中倫，行能中慮。虞仲、夷逸隱居放言，則言不合先王之法者多矣。然清而不汙也，權而適宐也，與方外之士害義傷教而亂大倫者殊科。是以均謂之逸民。”尹氏曰：“七人各守其一節，而孔子則無可無不可，此所以常適其可，而異於逸民之徒也。”揚雄曰：“觀乎聖人則見賢人。是以孟子語夷，惠，亦必以孔子斷之。”"
                },
                {
                    "paragraph": "○大師摯適齊，",
                    "zhushu": "大，音泰。○大師，魯樂官之長。摯，其名也。"
                },
                {
                    "paragraph": "亞飯干適楚，三飯繚適蔡，四飯缺適秦。",
                    "zhushu": "飯，扶晚反。繚，音了。○亞飯以下，以樂侑食之官。干、繚、缺，皆名也。"
                },
                {
                    "paragraph": "鼓方叔入於河，",
                    "zhushu": "鼓，擊鼓者。方叔，名。河，河內。"
                },
                {
                    "paragraph": "鼗播武入於漢，",
                    "zhushu": "鼗，徒刀反。○播，搖也。鼗，小鼓。兩旁有耳，持其柄而搖之，則旁耳還自擊。武，名也。漢，漢中。"
                },
                {
                    "paragraph": "少師陽、擊磬襄入於海。",
                    "zhushu": "少，去聲。○少師，樂官之佐。陽、襄，二人名。襄卽孔子所從學琴者。海，海島也。○此記賢人之隱遁以附前章，然未必夫子之言也。末章放此。張子曰：“周衰樂廢，夫子自衞反魯，一嘗治之。其後伶人賤工識樂之正。及魯益衰，三桓僭妄，自大師以下，皆知散之四方，逾河蹈海以去亂。聖人俄頃之助，功化如此。如有用我，期月而可。豈虛語哉？”"
                },
                {
                    "paragraph": "○周公謂魯公曰：“君子不施其親，不使大臣怨乎不以。故舊無大故，則不棄也。無求備於一人。”",
                    "zhushu": "施，陸氏本作弛，詩紙反。福本同。○魯公，周公子伯禽也。弛，遺棄也。以，用也。大臣非其人則去之，在其位則不可不用。大故，謂惡逆。李氏曰：“四者皆君子之事，忠厚之至也。”○胡氏曰：“此伯禽受封之國，周公訓戒之辭。魯人傳誦，久而不忘也。其或夫子嘗與門弟子言之歟？”"
                },
                {
                    "paragraph": "○周有八士：伯達、伯适、仲突、仲忽、叔夜、叔夏、季隨、季騧。",
                    "zhushu": "騧，烏瓜反。○或曰：“成王時人”，或曰：“宣王時人”。蓋一母四乳而生八子也，然不可考矣。○張子曰：“記善人之多也。”○愚按：此篇孔子於三仁、逸民、師摯、八士，既皆稱贊而品列之；於接輿、沮、溺、丈人，又每有惓惓接引之意。皆衰世之志也，其所感者深矣。在陳之歎，蓋亦如此。三仁則無閒然矣，其餘數君子者，亦皆一世之高士。若使得聞聖人之道，以裁其所過而勉其所不及，則其所立，豈止於此而已哉？"
                }
            ]
        },
        {
            "name": "子張第十九",
            "paragraphs": [
                {
                    "paragraph": "子張第十九",
                    "zhushu": "此篇皆記弟子之言，而子夏為多，子貢次之。蓋孔門自顏子以下，穎悟莫若子貢；自曾子以下，篤實無若子夏。故特記之詳焉。凡二十五章。",
                    "type": 1
                },
                {
                    "paragraph": "子張曰：“士見危致命，見得思義，祭思敬，喪思哀，其可已矣。”",
                    "zhushu": "致命，謂委致其命，猶言授命也。四者立身之大節，一有不至，則餘無足觀。故言士能如此，則庶乎其可矣。"
                },
                {
                    "paragraph": "○子張曰：“執德不弘，信道不篤，焉能爲有？焉能爲亡？”",
                    "zhushu": "焉，於虔反。亡，讀作無，下同。○有所得而守之太狹，則德孤；有所聞而信之不篤，則道廢。焉能為有無，猶言不足為輕重。"
                },
                {
                    "paragraph": "○子夏之門人問交於子張。子張曰：“子夏云何？”對曰：“子夏曰：‘可者與之，其不可者拒之。’”子張曰：“異乎吾所聞：君子尊賢而容衆，嘉善而矜不能。我之大賢與，於人何所不容？我之不賢與，人將拒我，如之何其拒人也？”",
                    "zhushu": "賢與之與，平聲。○子夏之言迫狹，子張譏之是也。但其所言亦有過高之病。蓋大賢雖無所不容，然大故亦所當絕；不賢固不可以拒人，然損友亦所當遠。學者不可不察。"
                },
                {
                    "paragraph": "○子夏曰：“雖小道，必有可觀者焉；致遠恐泥，是以君子不爲也。”",
                    "zhushu": "泥，去聲。○小道，如農圃醫卜之屬。泥，不通也。○楊氏曰：“百家衆技，猶耳目口鼻，皆有所明而不能相通。非無可觀也，致遠則泥矣，故君子不爲也。”"
                },
                {
                    "paragraph": "○子夏曰：“日知其所亡，月無忘其所能，可謂好學也已矣。”",
                    "zhushu": "亡，讀作無。好，去聲。○亡，無也。謂己之所未有。○尹氏曰：“好學者日新而不失。”"
                },
                {
                    "paragraph": "○子夏曰：“博學而篤志，切問而近思，仁在其中矣。”",
                    "zhushu": "四者皆學問思辨之事耳，未及乎力行而為仁也。然從事於此，則心不外馳，而所存自熟，故曰仁在其中矣。○程子曰：“博學而篤志，切問而近思，何以言仁在其中矣？學者要思得之。了此，便是徹上徹下之道。”又曰：“學不博則不能守約，志不篤則不能力行。切問近思在己者，則仁在其中矣。”又曰：“近思者以類而推。”蘇氏曰：“博學而志不篤，則大而無成；泛問遠思，則勞而無功。”"
                },
                {
                    "paragraph": "○子夏曰：“百工居肆以成其事，君子學以致其道。”",
                    "zhushu": "肆，謂官府造作之處。致，極也。工不居肆，則遷於異物而業不精。君子不學，則奪於外誘而志不篤。尹氏曰：“學所以致其道也。百工居肆，必務成其事。君子之於學，可不知所務哉？”愚按：二說相須，其義始備。"
                },
                {
                    "paragraph": "○子夏曰：“小人之過也必文。”",
                    "zhushu": "文，去聲。○文，飾之也。小人憚於改過，而不憚於自欺，故必文以重其過。"
                },
                {
                    "paragraph": "○子夏曰：“君子有三變：望之儼然，卽之也溫，聽其言也厲。”",
                    "zhushu": "儼然者，貌之莊。溫者，色之和。厲者，辭之確。○程子曰：“他人儼然則不溫，溫則不厲，惟孔子全之。”謝氏曰：“此非有意於變，蓋並行而不相悖也，如良玉溫潤而栗然。”"
                },
                {
                    "paragraph": "○子夏曰：“君子信而後勞其民，未信則以爲厲己也；信而後諫，未信則以為謗己也。”",
                    "zhushu": "信，謂誠意惻怛而人信之也。厲，猶病也。事上使下，皆必誠意交孚，而後可以有爲。"
                },
                {
                    "paragraph": "○子夏曰：“大德不踰閑，小德出入可也。”",
                    "zhushu": "大德、小德，猶言大節、小節。閑，闌也，所以止物之出入。言人能先立乎其大者，則小節雖或未盡合理，亦無害也。○吳氏曰：“此章之言，不能無弊。學者詳之。”"
                },
                {
                    "paragraph": "○子游曰：“子夏之門人小子，當洒掃、應對、進退，則可矣。抑末也，本之則無。如之何？”",
                    "zhushu": "洒，色賣反。掃，素報反。○子游譏子夏弟子，於威儀容節之閒則可矣。然此小學之末耳，推其本，如大學正心誠意之事，則無有。"
                },
                {
                    "paragraph": "子夏聞之曰：“噫！言游過矣！君子之道，孰先傳焉？孰後倦焉？譬諸草木，區以别矣。君子之道，焉可誣也？有始有卒者，其惟聖人乎！”",
                    "zhushu": "别，必列反。焉，於虔反。○倦，如誨人不倦之倦。區，猶類也。言君子之道，非以其末爲先而傳之，非以其本爲後而倦敎。但學者所至，自有淺深，如草木之有大小，其類固有別矣。若不量其淺深，不問其生熟，而槩以高且遠者強而語之，則是誣之而已。君子之道，豈可如此？若夫始終本末一以貫之，則惟聖人爲然，豈可責之門人小子乎○？程子曰：“君子敎人有序，先傳以小者近者，而後敎以大者遠者。非先傳以近小，而後不敎以遠大也。”又曰：“洒掃應對，便是形而上者，理無大小故也。故君子只在慎獨。”又曰：“聖人之道，更無精粗。從洒掃應對，與精義入神貫通只一理。雖洒掃應對，只看所以然如何。”又曰：“凡物有本末，不可分本末爲兩段事。洒掃應對是其然，必有所以然。”又曰：“自洒掃應對上，便可到聖人事。”愚按：程子第一條，說此章文意，最爲詳盡。其後四條，皆以明精粗本末。其分雖殊，而理則一。學者當循序而漸進，不可厭末而求本。蓋與第一條之意，實相表裏。非謂末卽是本，但學其末而本便在此也。"
                },
                {
                    "paragraph": "○子夏曰：“仕而優則學，學而優則仕。”",
                    "zhushu": "優，有餘力也。仕與學理同而事異，故當其事者，必先有以盡其事，而後可及其餘。然仕而學，則所以資其仕者益深；學而仕，則所以驗其學者益廣。"
                },
                {
                    "paragraph": "○子游曰：“喪致乎哀而止。”",
                    "zhushu": "致極其哀，不尚文飾也。楊氏曰：“‘喪，與其易也寧戚’，不若禮不足而哀有餘之意。”愚按：“而止”二字，亦微有過於高遠而簡略細微之弊。學者詳之。"
                },
                {
                    "paragraph": "○子游曰：“吾友張也，爲難能也。然而未仁。”",
                    "zhushu": "子張行過高，而少誠實惻怛之意。"
                },
                {
                    "paragraph": "○曾子曰：“堂堂乎張也，難與並爲仁矣。”",
                    "zhushu": "堂堂，容貌之盛。言其務外自高，不可輔而為仁，亦不能有以輔人之仁也。○范氏曰：“子張外有餘而內不足，故門人皆不與其為仁。子曰：‘剛、毅、木、訥近仁。’寧外不足而內有餘，庶可以爲仁矣。”"
                },
                {
                    "paragraph": "○曾子曰：“吾聞諸夫子：人未有自致者也，必也親喪乎！”",
                    "zhushu": "致，盡其極也。蓋人之眞情所不能自已者。○尹氏曰：“親喪固所自盡也，於此不用其誠，惡乎用其誠。”"
                },
                {
                    "paragraph": "○曾子曰：“吾聞諸夫子：孟莊子之孝也，其他可能也；其不改父之臣，與父之政，是難能也。”",
                    "zhushu": "孟莊子，魯大夫，名速。其父獻子，名蔑。獻子有賢德，而莊子能用其臣，守其政。故其他孝行雖有可稱，而皆不若此事之爲難。"
                },
                {
                    "paragraph": "○孟氏使陽膚爲士師，問於曾子。曾子曰：“上失其道，民散久矣。如得其情，則哀矜而勿喜。”",
                    "zhushu": "陽膚，曾子弟子。民散，謂情義乖離，不相維繫。謝氏曰：“民之散也，以使之無道，教之無素。故其犯法也，非迫於不得已，則陷於不知也。故得其情，則哀矜而勿喜。”"
                },
                {
                    "paragraph": "○子貢曰：“紂之不善，不如是之甚也。是以君子惡居下流，天下之惡皆歸焉。”",
                    "zhushu": "惡居之惡，去聲。○下流，地形卑下之處，眾流之所歸。喻人身有汙賤之實，亦惡名之所聚也。子貢言此，欲人常自警省，不可一置其身於不善之地。非謂紂本無罪，而虛被惡名也。"
                },
                {
                    "paragraph": "○子貢曰：“君子之過也，如日月之食焉：過也，人皆見之；更也，人皆仰之。”",
                    "zhushu": "更，平聲。"
                },
                {
                    "paragraph": "○衞公孫朝問於子貢曰：“仲尼焉學？”",
                    "zhushu": "朝，音潮。焉，於虔反。○公孫朝，衛大夫。"
                },
                {
                    "paragraph": "子貢曰：“文武之道，未墜於地，在人。賢者識其大者，不賢者識其小者，莫不有文武之道焉。夫子焉不學？而亦何常師之有？”",
                    "zhushu": "識，音志。下焉字，於虔反。○文武之道，謂文王、武王之謨訓功烈，與凡周之禮樂文章皆是也。在人，言人有能記之者。識，記也。"
                },
                {
                    "paragraph": "○叔孫武叔語大夫於朝，曰：“子貢賢於仲尼。”",
                    "zhushu": "語，去聲。朝，音潮。○武叔，魯大夫，名州仇。"
                },
                {
                    "paragraph": "子服景伯以吿子貢。子貢曰：“譬之宫牆，賜之牆也及肩，窺見室家之好。",
                    "zhushu": "牆卑室淺。"
                },
                {
                    "paragraph": "夫子之牆數仞，不得其門而入，不見宗廟之美，百官之富。",
                    "zhushu": "七尺曰仞。不入其門，則不見其中之所有，言牆高而宫廣也。"
                },
                {
                    "paragraph": "得其門者或寡矣。夫子之云，不亦宜乎！”",
                    "zhushu": "此夫子，指武叔。"
                },
                {
                    "paragraph": "○叔孫武叔毁仲尼。子貢曰：“無以爲也，仲尼不可毁也。他人之賢者，丘陵也，猶可踰也；仲尼，日月也，無得而踰焉。人雖欲自絕，其何傷於日月乎？多見其不知量也！”",
                    "zhushu": "量，去聲。○無以爲，猶言無用爲此。土高曰丘，大阜曰陵。日月，踰其至高。自絕，謂以謗毁自絕於孔子。多，與祗同，適也。不知量，謂不自知其分量。"
                },
                {
                    "paragraph": "○陳子禽謂子貢曰：“子爲恭也，仲尼豈賢於子乎？”",
                    "zhushu": "爲恭，謂為恭敬推遜其師也。"
                },
                {
                    "paragraph": "子貢曰：“君子一言以為知，一言以為不知，言不可不愼也。",
                    "zhushu": "知，去聲。○責子禽不謹言。"
                },
                {
                    "paragraph": "夫子之不可及也，猶天之不可階而升也。",
                    "zhushu": "階，梯也。大可爲也，化不可爲也，故曰不可階而升。"
                },
                {
                    "paragraph": "夫子之得邦家者，所謂立之斯立，道之斯行，綏之斯來，動之斯和。其生也榮，其死也哀，如之何其可及也。”",
                    "zhushu": "道，去聲。○立之，謂植其生也。道，引也，謂敎之也。行，從也。綏，安也。來，歸附也。動，謂鼓舞之也。和，所謂於變時雍。言其感應之妙，神速如此。榮，謂莫不尊親。哀，則如喪考妣。程子曰：“此聖人之神化，上下與天地同流者也。”○謝氏曰：“觀子貢稱聖人語，乃知晚年進德，蓋極於高遠也。夫子之得邦家者，其鼓舞羣動，捷於桴鼓影響。人雖見其變化，而莫窺其所以變化也。蓋不離於聖，而有不可知者存焉，此殆難以思勉及也。”"
                }
            ]
        },
        {
            "name": "堯曰第二十",
            "paragraphs": [
                {
                    "paragraph": "堯曰第二十",
                    "zhushu": "凡三章。",
                    "type": 1
                },
                {
                    "paragraph": "堯曰：“咨！爾舜！天之曆數在爾躬。允執其中。四海困窮，天祿永終。”",
                    "zhushu": "此堯命舜，而禪以帝位之辭。咨，嗟歎聲。曆數，帝王相繼之次第，猶歲時氣節之先後也。允，信也。中者，無過不及之名。四海之人困窮，則君祿亦永絶矣，戒之也。"
                },
                {
                    "paragraph": "舜亦以命禹。",
                    "zhushu": "舜後遜位於禹，亦以此辭命之。今見於虞書大禹謨，比此加詳。"
                },
                {
                    "paragraph": "曰：“予小子履，敢用玄牡，敢昭告于皇皇后帝：有罪不敢赦。帝臣不蔽，簡在帝心。朕躬有罪，無以萬方；萬方有罪，罪在朕躬。”",
                    "zhushu": "此引商書湯誥之辭。蓋湯既放桀而告諸侯也。與書文大同小異。曰上當有湯字。履，蓋湯名。用玄牡，夏尚黑，未變其禮也。簡，閱也。言桀有罪，己不敢赦。而天下賢人，皆上帝之臣，己不敢蔽。𥳑在帝心，惟帝所命。此述其初請命而伐桀之辭也。又言君有罪非民所致，民有罪實君所爲，見其厚於責己薄於責人之意。此其告諸侯之辭也。"
                },
                {
                    "paragraph": "周有大賚，善人是富。",
                    "zhushu": "賚，來代反。○此以下述武王事。賚，予也。武王克商，大賚于四海。見周書武成篇。此言其所富者，皆善人也。詩序云“賚所以錫予善人”，蓋本於此。"
                },
                {
                    "paragraph": "“雖有周親，不如仁人。百姓有過，在予一人。”",
                    "zhushu": "此周書太誓之辭。孔氏曰：“周，至也。言紂至親雖多，不如周家之多仁人。”"
                },
                {
                    "paragraph": "謹權量，審法度，脩廢官，四方之政行焉。",
                    "zhushu": "權，稱錘也。量，斗斛也。法度，禮樂制度皆是也。"
                },
                {
                    "paragraph": "興滅國，繼絕世，舉逸民，天下之民歸心焉。",
                    "zhushu": "興滅繼絶，謂封黃帝、堯、舜、夏、商之後。舉逸民，謂釋箕子之囚，復商容之位。三者皆人心之所欲也。"
                },
                {
                    "paragraph": "所重：民、食、喪、祭。",
                    "zhushu": "武成曰：“重民五敎，惟食喪祭。”"
                },
                {
                    "paragraph": "寛則得衆，信則民任焉，敏則有功，公則說。",
                    "zhushu": "說，音悅。○此於武王之事無所見，恐或泛言帝王之道也。○楊氏曰：“論語之書，皆聖人微言，而其徒傳守之，以明斯道者也。故於終篇，具載堯舜咨命之言，湯武誓師之意，與夫施諸政事者。以明聖學之所傳者，一於是而已。所以著明二十篇之大旨也。孟子於終篇，亦歷敘堯、舜、湯、文、孔子相承之次，皆此意也。”"
                },
                {
                    "paragraph": "○子張問於孔子曰：“何如斯可以從政矣？”子曰：“尊五美，屏四惡，斯可以從政矣。”子張曰：“何謂五美？”子曰：“君子惠而不費，勞而不怨，欲而不貪，泰而不驕，威而不猛。”",
                    "zhushu": "費，芳味反。"
                },
                {
                    "paragraph": "子張曰：“何謂惠而不費？”子曰：“因民之所利而利之，斯不亦惠而不費乎？擇可勞而勞之，又誰怨？欲仁而得仁，又焉貪？君子無衆寡，無小大，無敢慢，斯不亦泰而不驕乎？君子正其衣冠，尊其瞻視，儼然人望而畏之，斯不亦威而不猛乎？”",
                    "zhushu": "焉，於虔反。"
                },
                {
                    "paragraph": "子張曰：“何謂四惡？”子曰：“不敎而殺謂之虐；不戒視成謂之暴；慢令致期謂之賊；猶之與人也，出納之吝，謂之有司。”",
                    "zhushu": "出，去聲。○虐，謂殘酷不仁。暴，謂卒遽無漸。致期，刻期也。賊者，切害之意。緩於前而急於後，以誤其民，而必刑之，是賊害之也。猶之，猶言均之也。均之以物與人，而於其出納之際，乃或吝而不果。則是有司之事，而非爲政之體。所與雖多，人亦不懷其惠矣。項羽使人，有功當封，刻印刓，忍弗能予，卒以取敗，亦其驗也。○尹氏曰：“吿問政者多矣，未有如此之備者也。故記之以繼帝王之治，則夫子之爲政可知也。”"
                },
                {
                    "paragraph": "○子曰：“不知命，無以爲君子也。",
                    "zhushu": "程子曰：“知命者，知有命而信之也。人不知命，則見害必避，見利必趨，何以爲君子？”"
                },
                {
                    "paragraph": "不知禮，無以立也。",
                    "zhushu": "不知禮，則耳目無所加，手足無所措。"
                },
                {
                    "paragraph": "不知言，無以知人也。”",
                    "zhushu": "言之得失，可以知人之邪正。○尹氏曰：“知斯三者，則君子之事備矣。弟子記此以終篇，得無意乎？學者少而讀之，老而不知一言爲可用，不幾於侮聖言者乎？夫子之罪人也，可不念哉？”"
                }
            ]
        },
        {
            "name": "孟子序",
            "paragraphs": [
                {
                    "paragraph": "孟子序",
                    "zhushu": "",
                    "type": 1
                },
                {
                    "paragraph": "史記列傳曰：“孟軻，",
                    "zhushu": "趙氏曰：“孟子，魯公族孟孫之後。”漢書注云：“字子車。”一說：“字子輿。”"
                },
                {
                    "paragraph": "騶人也，",
                    "zhushu": "騶亦作鄒，本邾國也。"
                },
                {
                    "paragraph": "受業子思之門人。",
                    "zhushu": "子思，孔子之孫，名伋。索隱云：“王劭以人爲衍字。”而趙氏註及孔叢子等書亦皆云：“孟子親受業於子思。”未知是否？"
                },
                {
                    "paragraph": "道旣通，",
                    "zhushu": "趙氏曰：“孟子通五經，尤長於詩書。”程子曰：“孟子曰：‘可以仕則仕，可以止則止，可以久則久，可以速則速。’‘孔子聖之時者也。’故知易者莫如孟子。又曰：‘王者之迹熄而詩亡，詩亡然後春秋作。’又曰：‘春秋無義戰。’又曰：‘春秋天子之事’，故知春秋者莫如孟子。”尹氏曰：“以此而言，則趙氏謂孟子長於詩書而已，豈知孟子者哉？”"
                },
                {
                    "paragraph": "游事齊宣王，宣王不能用。適梁，梁惠王不果所言，則見以爲迂遠而闊於事情。",
                    "zhushu": "按史記：“梁惠王之三十五年乙酉，孟子始至梁。其後二十三年，當齊湣王之十年丁未，齊人伐燕，而孟子在齊。”故古史謂：“孟子先事齊宣王後乃見梁惠王、襄王、齊湣王。”獨孟子以伐燕爲宣王時事，與史記、荀子等書皆不合。而通鑑以伐燕之歲，爲宣王十九年，則是孟子先游梁而後至齊見宣王矣。然考異亦無他據，又未知孰是也。"
                },
                {
                    "paragraph": "當是之時，秦用商鞅，楚魏用吳起，齊用孫子、田忌。天下方務於合從連衡，以攻伐爲賢。而孟軻乃述唐、虞、三代之德，是以所如者不合。退而與萬章之徒序詩書，述仲尼之意，作孟子七篇。”",
                    "zhushu": "趙氏曰：“凡二百六十一章，三萬四千六百八十五字。”韓子曰：“孟軻之書，非軻自著。軻旣没，其徒萬章、公孫丑相與記軻所言焉耳。”愚按：二說不同，史記近是。",
                    "type": 2
                },
                {
                    "paragraph": "韓子曰：“堯以是傳之舜，舜以是傳之禹，禹以是傳之湯，湯以是傳之文、武、周公，文、武、周公傳之孔子，孔子傳之孟軻，軻之死不得其傳焉。荀與揚也，擇焉而不精，語焉而不詳。”",
                    "zhushu": "程子曰：“韓子此語，非是蹈襲前人，又非鑿空撰得出，必有所見。若無所見，不知言所傳者何事。”"
                },
                {
                    "paragraph": "又曰：“孟氏醇乎醇者也。荀與揚，大醇而小疵。”",
                    "zhushu": "程子曰：“韓子論孟子甚善。非見得孟子意，亦道不到。其論荀揚則非也。荀子極偏駁，只一句性惡，大本已失。揚子雖少過，然亦不識性，更說甚道。”"
                },
                {
                    "paragraph": "又曰：“孔子之道大而能博，門弟子不能徧觀而盡識也，故學焉而皆得其性之所近。其後離散，分處諸侯之國，又各以其所能授弟子，源遠而末益分。惟孟軻師子思，而子思之學出於曾子。自孔子没，獨孟軻氏之傳得其宗。故求觀聖人之道者，必自孟子始。”",
                    "zhushu": "程子曰：“孔子言參也魯。然顏子沒後，終得聖人之道者，曾子也。觀其啓手足時之言，可以見矣。所傳者子思、孟子，皆其學也。”"
                },
                {
                    "paragraph": "又曰：“揚子雲曰：‘古者楊墨塞路，孟子辭而闢之，廓如也。’夫楊墨行，正道廢。孟子雖賢聖，不得位。空言無施，雖切何補。然賴其言，而今之學者尚知宗孔氏，崇仁義，貴王賤霸而已。其大經大法，皆亡滅而不救，壞爛而不收。所謂存十一於千百，安在其能廓如也？然向無孟氏，則皆服左衽而言侏離矣。故愈嘗推尊孟氏，以爲功不在禹下者，爲此也。”",
                    "zhushu": "",
                    "type": 2
                },
                {
                    "paragraph": "或問於程子曰：“孟子還可謂聖人否？”程子曰：“未敢便道他是聖人，然學已到至處。”",
                    "zhushu": "愚按：至字，恐當作聖字。"
                },
                {
                    "paragraph": "程子又曰：“孟子有功於聖門，不可勝言。仲尼只說一箇仁字，孟子開口便說仁義。仲尼只說一箇志，孟子便說許多養氣出來。只此二字，其功甚多。”",
                    "zhushu": ""
                },
                {
                    "paragraph": "又曰：“孟子有大功於世，以其言性善也。”",
                    "zhushu": ""
                },
                {
                    "paragraph": "又曰：“孟子性善、養氣之論，皆前聖所未發。”",
                    "zhushu": ""
                },
                {
                    "paragraph": "又曰：“學者全要識時。若不識時，不足以言學。顏子陋巷自樂，以有孔子在焉。若孟子之時，世既無人，安可不以道自任。”",
                    "zhushu": ""
                },
                {
                    "paragraph": "又曰：“孟子有些英氣。才有英氣，便有圭角，英氣甚害事。如顏子便渾厚不同，顏子去聖人只豪髮閒。孟子大賢，亞聖之次也。”或曰：“英氣見於甚處？”曰：“但以孔子之言比之，便可見。且如冰與水精非不光。比之玉，自是有溫潤含蓄氣象，無許多光耀也。”",
                    "zhushu": "",
                    "type": 2
                },
                {
                    "paragraph": "楊氏曰：“孟子一書，只是要正人心，敎人存心養性，收其放心。至論仁、義、禮、智，則以惻隱、羞惡、辭讓、是非之心爲之端。論邪說之害，則曰：‘生於其心，害於其政。’論事君，則曰：‘格君心之非’，‘一正君而國定’。千變萬化，只說從心上來。人能正心，則事無足爲者矣。大學之脩身、齊家、治國、平天下，其本只是正心、誠意而已。心得其正，然後知性之善。故孟子遇人便道性善。歐陽永叔却言‘聖人之敎人，性非所先’，可謂誤矣。人性上不可添一物，堯舜所以爲萬世法，亦是率性而已。所謂率性，循天理是也。外邊用計用數，假饒立得功業，只是人欲之私。與聖賢作處，天地懸隔。”",
                    "zhushu": ""
                }
            ]
        },
        {
            "name": "梁惠王章句上",
            "paragraphs": [
                {
                    "paragraph": "梁惠王章句上",
                    "zhushu": "凡七章。",
                    "type": 1
                },
                {
                    "paragraph": "孟子見梁惠王。",
                    "zhushu": "梁惠王，魏侯罃也。都大梁，僭稱王，諡曰惠。史記：“惠王三十五年，卑禮厚幣以招賢者，而孟軻至梁。”"
                },
                {
                    "paragraph": "王曰：“叟不遠千里而來，亦將有以利吾國乎？”",
                    "zhushu": "叟，長老之稱。王所謂利，蓋富國彊兵之類。"
                },
                {
                    "paragraph": "孟子對曰：“王何必曰利？亦有仁義而已矣。",
                    "zhushu": "仁者，心之德、愛之理。義者，心之制、事之宜也。此二句乃一章之大指，下文乃詳言之。後多放此。"
                },
                {
                    "paragraph": "王曰‘何以利吾國’？大夫曰‘何以利吾家’？士庶人曰‘何以利吾身’？上下交征利而國危矣。萬乘之國弑其君者，必千乘之家；千乘之國弑其君者，必百乘之家。萬取千焉，千取百焉，不爲不多矣。苟爲後義而先利，不奪不饜。",
                    "zhushu": "乘，去聲。饜，於豔反。○此言求利之害，以明上文何必曰利之意也。征，取也。上取乎下，下取乎上，故曰交征。國危，謂將有弑奪之禍。乘，車數也。萬乘之國者，天子畿內地方千里，出車萬乘。千乘之家者，天子之公卿采地方百里，出車千乘也。千乘之國，諸侯之國。百乘之家，諸侯之大夫也。弑，下殺上也。饜，足也。言臣之於君，每十分而取其一分，亦已多矣。若又以義爲後而以利為先，則不弑其君而盡奪之，其心未肯以爲足也。"
                },
                {
                    "paragraph": "未有仁而遺其親者也，未有義而後其君者也。",
                    "zhushu": "此言仁義未嘗不利，以明上文亦有仁義而已之意也。遺，猶棄也。後，不急也。言仁者必愛其親，義者必急其君。故人君躬行仁義而無求利之心，則其下化之，自親戴於己也。"
                },
                {
                    "paragraph": "王亦曰仁義而已矣，何必曰利？”",
                    "zhushu": "重言之，以結上文兩節之意。○此章言仁義根於人心之固有，天理之公也。利心生於物我之相形，人欲之私也。循天理，則不求利而自無不利；徇人欲，則求利未得而害已隨之。所謂毫釐之差，千里之繆。此孟子之書所以造端托始之深意，學者所宜精察而明辨也。○太史公曰：“余讀孟子書至梁惠王問何以利吾國，未嘗不廢書而歎也。曰嗟乎！利誠亂之始也。夫子罕言利，常防其源也。故曰‘放於利而行，多怨’。自天子以至於庶人，好利之弊，何以異哉？”程子曰：“君子未嘗不欲利，但專以利爲心則有害。惟仁義則不求利而未嘗不利也。當是之時，天下之人惟利是求，而不復知有仁義。故孟子言仁義而不言利，所以拔本塞源而救其弊，此聖賢之心也。”"
                },
                {
                    "paragraph": "○孟子見梁惠王，王立於沼上，顧鴻鴈麋鹿，曰：“賢者亦樂此乎？”",
                    "zhushu": "樂，音洛，篇內同。沼，池也。鴻，鴈之大者。麋，鹿之大者。"
                },
                {
                    "paragraph": "孟子對曰：“賢者而後樂此，不賢者雖有此，不樂也。",
                    "zhushu": "此一章之大指。"
                },
                {
                    "paragraph": "詩云：‘經始靈臺，經之營之，庶民攻之，不日成之。經始勿亟，庶民子來。王在靈囿，麀鹿攸伏，麀鹿濯濯，白鳥鶴鶴。王在靈沼，於牣魚躍。’文王以民力爲臺爲沼。而民歡樂之，謂其臺曰靈臺，謂其沼曰靈沼，樂其有麋鹿魚鼈。古之人與民偕樂，故能樂也。",
                    "zhushu": "亟，音棘。麀，音憂。鶴，詩作翯，戶角反。於，音烏。○此引詩而釋之，以明賢者而後樂此之意。詩大雅靈臺之篇，經，量度也。靈臺，文王臺名也。營，謀爲也。攻，治也。不日，不終日也。亟，速也，言文王戒以勿亟也。子來，如子來趨父事也。靈囿、靈沼，臺下有囿，囿中有沼也。麀，牝鹿也。伏，安其所，不驚動也。濯濯，肥澤貌。鶴鶴，潔白貌。於，歎美辭。牣，滿也。孟子言文王雖用民力，而民反歡樂之，旣加以美名，而又樂其所有。蓋由文王能愛其民，故民樂其樂，而文王亦得以享其樂也。"
                },
                {
                    "paragraph": "湯誓曰：‘時日害喪？予及女偕亡。’民欲與之偕亡，雖有臺池鳥獸，豈能獨樂哉？”",
                    "zhushu": "害，音曷。喪，去聲。女，音汝。○此引書而釋之，以明不賢者雖有此不樂之意也。湯誓，商書篇名。時，是也。日，指夏桀。害，何也。桀嘗自言，吾有天下，如天之有日，日亡吾乃亡耳。民怨其虐，故因其自言而目之曰，此日何時亡乎？若亡則我寧與之俱亡，蓋欲其亡之甚也。孟子引此，以明君獨樂而不卹其民，則民怨之而不能保其樂也。"
                },
                {
                    "paragraph": "○梁惠王曰：“寡人之於國也，盡心焉耳矣。河內凶，則移其民於河東，移其粟於河內。河東凶亦然。察鄰國之政，無如寡人之用心者。鄰國之民不加少，寡人之民不加多，何也？”",
                    "zhushu": "寡人，諸侯自稱，言寡德之人也。河内河東皆魏地。凶，歲不熟也。移民以就食，移粟以給其老稚之不能移者。"
                },
                {
                    "paragraph": "孟子對曰：“王好戰，請以戰喩。填然鼓之，兵刃旣接，棄甲曳兵而走。或百步而後止，或五十步而後止。以五十步笑百步，則何如？”曰：“不可，直不百步耳，是亦走也。”曰：“王如知此，則無望民之多於鄰國也。",
                    "zhushu": "好，去聲。填，音田。○填，鼓音也。兵以鼓進，以金退。直，猶但也。言此以譬鄰國不恤其民，惠王能行小惠，然皆不能行王道以養其民，不可以此而笑彼也。楊氏曰：“移民移粟，荒政之所不廢也。然不能行先王之道，而徒以是為盡心焉，則末矣。”"
                },
                {
                    "paragraph": "不違農時，穀不可勝食也；數罟不入洿池，魚鼈不可勝食也；斧斤以時入山林，材木不可勝用也。穀與魚鼈不可勝食，材木不可勝用，是使民養生喪死無憾也。養生喪死無憾，王道之始也。",
                    "zhushu": "勝，音升。數，音促。罟，音古。洿，音烏。○農時，謂春耕夏耘秋收之時。凡有興作，不違此時，至冬乃役之也。不可勝食，言多也。數，密也。罟，網也。洿，窊下之地，水所聚也。古者網罟必用四寸之目，魚不滿尺，市不得粥，人不得食。山林川澤，與民共之，而有厲禁。草木零落，然後斧斤入焉。此皆爲治之初，法制未備，且因天地自然之利，而撙節愛養之事也。然飲食宫室所以養生，祭祀棺椁所以送死，皆民所急而不可無者。今皆有以資之，則人無所恨矣。王道以得民心爲本，故以此爲王道之始。"
                },
                {
                    "paragraph": "五畝之宅，樹之以桑，五十者可以衣帛矣；雞豚狗彘之畜，無失其時，七十者可以食肉矣；百畝之田，勿奪其時，數口之家可以無饑矣；謹庠序之敎，申之以孝悌之義，頒白者不負戴於道路矣。七十者衣帛食肉，黎民不饑不寒，然而不王者，未之有也。",
                    "zhushu": "衣，去聲。畜，勅六反。數，去聲。王，去聲。凡有天下者人稱之曰王，則平聲；據其身臨天下而言曰王，則去聲。後皆倣此。○五畝之宅，一夫所受，二畝半在田，二畝半在邑。田中不得有木，恐妨五穀，故於墻下植桑以供蠶事。五十始衰，非帛不煖，未五十者不得衣也。畜，養也。時，謂孕子之時，如孟春犧牲毋用牝之類也。七十非肉不飽，未七十者不得食也。百畝之田，亦一夫所受。至此則經界正，井地均，無不受田之家矣。庠序，皆學名也。申，重也，丁寧反覆之意。善事父母爲孝，善事兄長爲悌。頒，與斑同，老人頭半白黑者也。負，任在背。戴，任在首。夫民衣食不足，則不暇治禮義；而飽煖無敎，則又近於禽獸。故旣富而敎以孝悌，則人知愛親敬長而代其勞，不使之負戴於道路矣。衣帛食肉但言七十，舉重以見輕也。黎，黑也。黎民，黑髮之人，猶秦言黔首也。少壯之人，雖不得衣帛食肉，然亦不至於饑寒也。此言盡法制品節之詳，極裁成輔相之道，以左右民，是王道之成也。"
                },
                {
                    "paragraph": "狗彘食人食而不知檢，塗有餓莩而不知發；人死，則曰：‘非我也，歲也。’是何異於刺人而殺之，曰：‘非我也，兵也。’王無罪歲，斯天下之民至焉。”",
                    "zhushu": "莩，平表反。刺，七亦反。○檢，制也。莩，餓死人也。發，發倉廩以賑貸也。歲，謂歲之豐凶也。惠王不能制民之產，又使狗彘得以食人之食，則與先王制度品節之意異矣。至於民飢而死，猶不知發，則其所移特民閒之粟而已。乃以民不加多，歸罪於歲凶，是知刃之殺人，而不知操刃者之殺人也。不罪歲，則必能自反而益脩其政。天下之民至焉，則不但多於鄰國而已。○程子曰：“孟子之論王道，不過如此，可謂實矣。”又曰：“孔子之時，周室雖微，天下猶知尊周之爲義，故春秋以尊周爲本。至孟子時，七國爭雄，天下不復知有周，而生民之塗炭已極。當是時，諸侯能行王道，則可以王矣。此孟子所以勸齊梁之君也。蓋王者，天下之義主也。聖賢亦何心哉？視天命之攺與未攺耳。”"
                },
                {
                    "paragraph": "○梁惠王曰：“寡人願安承敎。”",
                    "zhushu": "承上章言願安意以受敎。"
                },
                {
                    "paragraph": "孟子對曰：“殺人以梃與刃，有以異乎？”曰：“無以異也。”",
                    "zhushu": "梃，徒頂反。○梃，杖也。"
                },
                {
                    "paragraph": "“以刃與政，有以異乎？”曰：“無以異也。”",
                    "zhushu": "孟子又問而王答也。"
                },
                {
                    "paragraph": "曰：“庖有肥肉，廏有肥馬，民有飢色，野有餓莩，此率獸而食人也。",
                    "zhushu": "厚歛於民以養禽獸，而使民飢以死，則無異於驅獸以食人矣。"
                },
                {
                    "paragraph": "獸相食，且人惡之。爲民父母，行政不免於率獸而食人。惡在其爲民父母也？",
                    "zhushu": "惡之之惡，去聲。惡在之惡，平聲。○君者，民之父母也。惡在，猶言何在也。"
                },
                {
                    "paragraph": "仲尼曰：‘始作俑者，其無後乎！’爲其象人而用之也。如之何其使斯民飢而死也？”",
                    "zhushu": "俑，音勇。爲，去聲。○俑，從葬木偶人也。古之葬者，束草爲人以爲從衛，謂之芻靈，略似人形而已。中古易之以俑，則有面目機發，而大似人矣。故孔子惡其不仁，而言其必無後也。孟子言此作俑者，但用象人以葬，孔子猶惡之，況實使民飢而死乎○？李氏曰：“爲人君者，固未嘗有率獸食人之心。然殉一己之欲，而不卹其民，則其流必至於此。故以爲民父母告之。夫父母之於子，爲之就利避害，未嘗頃刻而忘於懷，何至視之不如犬馬乎？”"
                },
                {
                    "paragraph": "○梁惠王曰：“晉國，天下莫强焉，叟之所知也。及寡人之身，東敗於齊，長子死焉；西喪地於秦七百里；南辱於楚。寡人恥之，願比死者一洒之，如之何則可？”",
                    "zhushu": "長，上聲。喪，去聲。比，必二反。洒與洗同。○魏本晉大夫魏斯，與韓氏趙氏共分晉地，號曰三晉。故惠王猶自謂晉國。惠王三十年，齊擊魏，破其軍，虜太子申。十七年，秦取魏少梁，後魏又數獻地於秦。又與楚將昭陽戰敗，亡其七邑。比，猶為也。言欲為死者雪其恥也。"
                },
                {
                    "paragraph": "孟子對曰：“地方百里而可以王。",
                    "zhushu": "百里，小國也。然能行仁政，則天下之民歸之矣。"
                },
                {
                    "paragraph": "王如施仁政於民，省刑罰，薄稅斂，深耕易耨。壯者以暇日脩其孝悌忠信，入以事其父兄，出以事其長上，可使制梃以撻秦楚之堅甲利兵矣。",
                    "zhushu": "省，所梗反。斂、易皆去聲。耨，奴豆反。長，上聲。○省刑罰，薄稅斂，此二者仁政之大目也。易，治也。耨，耘也。盡己之謂忠，以實之謂信。君行仁政，則民得盡力於農畝，而又有暇日以脩禮義，是以尊君親上而樂於效死也。"
                },
                {
                    "paragraph": "彼奪其民時，使不得耕耨以養其父母，父母凍餓，兄弟妻子離散。",
                    "zhushu": "養，去聲。○彼，謂敵國也。"
                },
                {
                    "paragraph": "彼陷溺其民，王往而征之，夫誰與王敵？",
                    "zhushu": "夫，音扶。○陷，陷於阱。溺，溺於水。暴虐之意。征，正也。以彼暴虐其民，而率吾尊君親上之民往正其罪。彼民方怨其上而樂歸於我，則誰與我爲敵哉？"
                },
                {
                    "paragraph": "故曰：‘仁者無敵。’王請勿疑！”",
                    "zhushu": "“仁者無敵”，蓋古語也。百里可王，以此而已。恐王疑其迂闊，故勉使勿疑也。○孔氏曰：“惠王之志在於報怨，孟子以論在於救民。所謂惟天吏則可以伐之，蓋孟子之本意。”"
                },
                {
                    "paragraph": "○孟子見梁襄王。",
                    "zhushu": "襄王，惠王子，名赫。"
                },
                {
                    "paragraph": "出，語人曰：“望之不似人君，就之而不見所畏焉。卒然問曰：‘天下惡乎定？’吾對曰：‘定于一。’",
                    "zhushu": "語，去聲。卒，七沒反。惡，平聲。○語，吿也。不似人君，不見所畏，言其無威儀也。卒然，急遽之貌。蓋容貌辭氣，乃德之符。其外如此，則其中之所存者可知。王問列國分爭，天下當何所定。孟子對以必合于一，然後定也。"
                },
                {
                    "paragraph": "‘孰能一之？’",
                    "zhushu": "王問也。"
                },
                {
                    "paragraph": "對曰：‘不嗜殺人者能一之。’",
                    "zhushu": "嗜，甘也。"
                },
                {
                    "paragraph": "‘孰能與之？’",
                    "zhushu": "王復問也。與，猶歸也。"
                },
                {
                    "paragraph": "對曰：‘天下莫不與也。王知夫苗乎？七八月之閒旱，則苗槁矣。天油然作雲，沛然下雨，則苗浡然興之矣。其如是，孰能禦之？今夫天下之人牧，未有不嗜殺人者也，如有不嗜殺人者，則天下之民皆引領而望之矣。誠如是也，民歸之，由水之就下，沛然誰能禦之？’”",
                    "zhushu": "夫，音扶。浡，音勃。由當作猶，古字借用。後多放此。○周七八月，夏五六月也。油然，雲盛貌。沛然，雨盛貌。浡然，興起貌。禦，禁止也。人牧，謂牧民之君也。領，頸也。蓋好生惡死，人心所同。故人君不嗜殺人，則天下悅而歸之。○蘇氏曰：“孟子之言，非苟爲大而已。然不深原其意而詳究其實，未有不以為迂者矣。予觀孟子以來，自漢高祖及光武及唐太宗及我太祖皇帝，能一天下者四君，皆以不嗜殺人致之。其餘殺人愈多而天下愈亂。秦晉及隋，力能合之，而好殺不已，故或合而復分，或遂以亡國。孟子之言，豈偶然而已哉？”"
                },
                {
                    "paragraph": "○齊宣王問曰：“齊桓、晉文之事可得聞乎？”",
                    "zhushu": "齊宣王，姓田氏，名辟彊，諸侯僭稱王也。齊桓公、晉文公，皆霸諸侯者。"
                },
                {
                    "paragraph": "孟子對曰：“仲尼之徒無道桓、文之事者，是以後世無傳焉。臣未之聞也。無以，則王乎？”",
                    "zhushu": "道，言也。董子曰：“仲尼之門，五尺童子羞稱五霸，爲其先詐力而後仁義也”，亦此意也。以、已通用。無已，必欲言之而不止也。王，謂王天下之道。"
                },
                {
                    "paragraph": "曰：“德何如，則可以王矣？”曰：“保民而王，莫之能禦也。”",
                    "zhushu": "保，愛護也。"
                },
                {
                    "paragraph": "曰：“若寡人者，可以保民乎哉？”曰：“可。”曰：“何由知吾可也？”曰：“臣聞之胡齕曰，王坐於堂上，有牽牛而過堂下者，王見之，曰：‘牛何之？’對曰：‘將以釁鐘。’王曰：‘舍之！吾不忍其觳觫，若無罪而就死地。’對曰：‘然則廢釁鐘與？’曰：‘何可廢也？以羊易之！’不識有諸？”",
                    "zhushu": "齕，音核。舍，上聲。觳，音斛。觫，音速。與，平聲。○胡齕，齊臣也。釁鐘，新鑄鐘成，而殺牲取血以塗其釁郄也。觳觫，恐懼貌。孟子述所聞胡齕之語而問王，不知果有此事否？"
                },
                {
                    "paragraph": "曰：“有之。”曰：“是心足以王矣。百姓皆以王爲愛也，臣固知王之不忍也。”",
                    "zhushu": "王見牛之觳觫而不忍殺，卽所謂惻隱之心，仁之端也。擴而充之，則可以保四海矣。故孟子指而言之，欲王察識於此而擴充之也。愛，猶吝也。"
                },
                {
                    "paragraph": "王曰：“然。誠有百姓者。齊國雖褊小，吾何愛一牛？卽不忍其觳觫，若無罪而就死地，故以羊易之也。”",
                    "zhushu": "言以羊易牛，其迹似吝，實有如百姓所譏者。然我之心不如是也。"
                },
                {
                    "paragraph": "曰：“王無異於百姓之以王爲愛也。以小易大，彼惡知之？王若隱其無罪而就死地，則牛羊何擇焉？”王笑曰：“是誠何心哉？我非愛其財。而易之以羊也，宜乎百姓之謂我愛也。”",
                    "zhushu": "惡，平聲。○異，怪也。隱，痛也。擇，猶分也。言牛羊皆無罪而死，何所分别而以羊易牛乎？孟子故設此難，欲王反求而得其本心。王不能然，故卒無以自解於百姓之言也。"
                },
                {
                    "paragraph": "曰：“無傷也，是乃仁術也，見牛未見羊也。君子之於禽獸也，見其生，不忍見其死；聞其聲，不忍食其肉。是以君子遠庖廚也。”",
                    "zhushu": "遠，去聲。○無傷，言雖有百姓之言，不爲害也。術，謂法之巧者。蓋殺牛旣所不忍，釁鐘又不可廢。於此無以處之，則此心雖發而終不得施矣。然見牛則此心已發而不可遏，未見羊則其理未形而無所妨。故以羊易牛，則二者得以兩全而無害，此所以爲仁之術也。聲，謂將死而哀鳴也。蓋人之於禽獸，同生而異類。故用之以禮，而不忍之心施於見聞之所及。其所以必遠庖廚者，亦以預養是心，而廣爲仁之術也。"
                },
                {
                    "paragraph": "王說曰：“詩云：‘他人有心，予忖度之。’夫子之謂也。夫我乃行之，反而求之，不得吾心。夫子言之，於我心有戚戚焉。此心之所以合於王者，何也？”",
                    "zhushu": "說，音悅。忖，七本反。度，待洛反。夫我之夫，音扶。○詩小雅巧言之篇。戚戚，心動貌。王因孟子之言，而前日之心復萌，乃知此心不從外得，然猶未知所以反其本而推之也。"
                },
                {
                    "paragraph": "曰：“有復於王者曰：‘吾力足以舉百鈞’，而不足以舉一羽；‘明足以察秋毫之末’，而不見輿薪，則王許之乎？”曰：“否。”“今恩足以及禽獸，而功不至於百姓者，獨何與？然則一羽之不舉，爲不用力焉；輿薪之不見，爲不用明焉，百姓之不見保，爲不用恩焉。故王之不王，不爲也，非不能也。”",
                    "zhushu": "與，平聲。爲不之爲，去聲。○復，白也。鈞，三十斤。百鈞，至重難舉也。羽，鳥羽。一羽，至輕易舉也。秋毫之末，毛至秋而末銳，小而難見也。輿薪，以車載薪，大而易見也。許，猶可也。今恩以下，又孟子之言也。蓋天地之性，人爲貴。故人之與人，又爲同類而相親。是以惻隱之發，則於民切而於物緩；推廣仁術，則仁民易而愛物難。今王此心能及物矣，則其保民而王，非不能也，但自不肯爲耳。"
                },
                {
                    "paragraph": "曰：“不爲者與不能者之形何以異？”曰：“挾太山以超北海，語人曰‘我不能’，是誠不能也。爲長者折枝，語人曰‘我不能’，是不爲也，非不能也。故王之不王，非挾太山以超北海之類也；王之不王，是折枝之類也。",
                    "zhushu": "語，去聲。爲長之爲，去聲。長，上聲。折，之舌反。○形，狀也。挾，以腋持物也。超，躍而過也。爲長者折枝，以長者之命，折草木之枝，言不難也。是心固有，不待外求，擴而充之，在我而已。何難之有？"
                },
                {
                    "paragraph": "老吾老，以及人之老；幼吾幼，以及人之幼。天下可運於掌。詩云：‘刑于寡妻，至于兄弟，以御于家邦。’言舉斯心加諸彼而已。故推恩足以保四海，不推恩無以保妻子。古之人所以大過人者無他焉，善推其所爲而已矣。今恩足以及禽獸，而功不至於百姓者，獨何與？",
                    "zhushu": "與，平聲。○老，以老事之也。吾老，謂我之父兄。人之老，謂人之父兄。幼，以幼畜之也。吾幼，謂我之子弟。人之幼，謂人之子弟。運於掌，言易也。詩大雅思齊之篇。刑，法也。寡妻，寡德之妻，謙辭也。御，治也。不能推恩，則衆叛親離，故無以保妻子。蓋骨肉之親，本同一氣，又非但若人之同類而已。故古人必由親親推之，然後及於仁民；又推其餘，然後及於愛物，皆由近以及遠，自易以及難。今王反之，則必有故矣。故復推本而再問之。"
                },
                {
                    "paragraph": "權，然後知輕重；度，然後知長短。物皆然，心爲甚。王請度之！",
                    "zhushu": "度之之度，待洛反。○權，稱錘也。度，丈尺也。度之，謂稱量之也。言物之輕重長短，人所難齊，必以權度度之而後可見。若心之應物，則其輕重長短之難齊，而不可不度以本然之權度，又有甚於物者。今王恩及禽獸，而功不至於百姓。是其愛物之心重且長，而仁民之心輕且短，失其當然之序而不自知也。故上文旣發其端，而於此請王度之也。"
                },
                {
                    "paragraph": "抑王興甲兵，危士臣，構怨於諸侯，然後快於心與？”",
                    "zhushu": "與，平聲。○抑，發語辭。士，戰士也。構，結也。孟子以王愛民之心所以輕且短者，必其以是三者爲快也。然三事實非人心之所快，有甚於殺觳觫之牛者。故指以問王，欲其以此而度之也。"
                },
                {
                    "paragraph": "王曰：“否。吾何快於是？將以求吾所大欲也。”",
                    "zhushu": "不快於此者，心之正也；而必爲此者，欲誘之也。欲之所誘者獨在於是，是以其心尚明於他而獨暗於此。此其愛民之心所以輕短，而功不至於百姓也。"
                },
                {
                    "paragraph": "曰：“王之所大欲可得聞與？”王笑而不言。曰：“爲肥甘不足於口與？輕煖不足於體與？抑爲采色不足視於目與？聲音不足聽於耳與？便嬖不足使令於前與？王之諸臣皆足以供之，而王豈爲是哉？”曰：“否。吾不爲是也。”曰：“然則王之所大欲可知已。欲辟土地，朝秦楚，莅中國而撫四夷也。以若所爲求若所欲，猶緣木而求魚也。”",
                    "zhushu": "與，平聲。爲肥、抑爲、豈爲，不爲之爲，皆去聲。便、令皆平聲。辟，與闢同。朝，音潮。○便嬖，近習嬖幸之人也。已，語助辭。辟，開廣也。朝，致其來朝也。秦楚，皆大國。莅，臨也。若，如此也。所爲，指興兵結怨之事。緣木求魚，言必不可得。"
                },
                {
                    "paragraph": "王曰：“若是其甚與？”曰：“殆有甚焉。緣木求魚，雖不得魚，無後災。以若所爲，求若所欲，盡心力而爲之，後必有災。”曰：“可得聞與？”曰：“鄒人與楚人戰，則王以爲孰勝？”曰：“楚人勝。”曰：“然則小固不可以敵大，寡固不可以敵衆，弱固不可以敵彊。海內之地方千里者九，齊集有其一。以一服八，何以異於鄒敵楚哉？蓋亦反其本矣。",
                    "zhushu": "甚與、聞與之與，平聲。○殆、蓋，皆發語辭。鄒，小國。楚，大國。齊集有其一，言集合齊地，其方千里，是有天下九分之一也。以一服八，必不能勝，所謂後災也。反本，說見下文。"
                },
                {
                    "paragraph": "今王發政施仁，使天下仕者皆欲立於王之朝，耕者皆欲耕於王之野，商賈皆欲藏於王之市，行旅皆欲出於王之塗，天下之欲疾其君者皆欲赴愬於王。其若是，孰能禦之？”",
                    "zhushu": "朝，音潮。賈，音古。愬，與訴同。○行貨曰商，居貨曰賈。發政施仁，所以王天下之本也。近者悅，遠者來，則大小彊弱非所論矣。蓋力求所欲，則所欲者反不可得；能反其本，則所欲者不求而至。與首章意同。"
                },
                {
                    "paragraph": "王曰：“吾惽，不能進於是矣。願夫子輔吾志，明以教我。我雖不敏，請嘗試之。”",
                    "zhushu": "惽，與昏同。"
                },
                {
                    "paragraph": "曰：“無恆產而有恆心者，惟士爲能。若民，則無恆產，因無恆心。苟無恆心，放辟，邪侈，無不爲已。及陷於罪，然後從而刑之，是罔民也。焉有仁人在位，罔民而可爲也？",
                    "zhushu": "恆，胡登反。辟，與僻同。焉，於虔反。○恆，常也。產，生業也。恆產，可常生之業也。恆心，人所常有之善心也。士嘗學問，知義理，故雖無常產而有常心。民則不能然矣。罔，猶羅網，欺其不見而取之也。"
                },
                {
                    "paragraph": "是故明君制民之產，必使仰足以事父母，俯足以畜妻子，樂歲終身飽，凶年免於死亡。然後驅而之善，故民之從之也輕。",
                    "zhushu": "畜，許六反，下同。○輕，猶易也。此言民有常產而有常心也。"
                },
                {
                    "paragraph": "今也制民之産，仰不足以事父母，俯不足以畜妻子，樂歲終身苦，凶年不免於死亡。此惟救死而恐不贍，奚暇治禮義哉？",
                    "zhushu": "治，平聲。凡治字爲理物之義者，平聲；爲己理之義者，去聲。後皆放此。○贍，足也。此所謂無常產而無常心者也。"
                },
                {
                    "paragraph": "王欲行之，則盍反其本矣。",
                    "zhushu": "盍，何不也。使民有常產者，又發政施仁之本也。說具下文。"
                },
                {
                    "paragraph": "五畝之宅，樹之以桑，五十者可以衣帛矣；雞豚狗彘之畜，無失其時，七十者可以食肉矣；百畝之田，勿奪其時，八口之家可以無飢矣；謹庠序之敎，申之以孝悌之義，頒白者不負戴於道路矣。老者衣帛食肉，黎民不飢不寒，然而不王者，未之有也。”",
                    "zhushu": "音見前章。○此言制民之產之法也。趙氏曰：“八口之家，次上農夫也。此王政之本，常生之道，故孟子爲齊梁之君各陳之也。”楊氏曰：“爲天下者，舉斯心加諸彼而已。然雖有仁心仁聞，而民不被其澤者，不行先王之道故也。故以制民之產告之。”○此章言人君當黜霸功，行王道。而王道之要，不過推其不忍之心，以行不忍之政而已。齊王非無此心，而奪於功利之私，不能擴充以行仁政。雖以孟子反覆曉告，精切如此，而蔽固已深，終不能悟，是可歎也。"
                }
            ]
        },
        {
            "name": "梁惠王章句下",
            "paragraphs": [
                {
                    "paragraph": "梁惠王章句下",
                    "zhushu": "凡十六章。",
                    "type": 1
                },
                {
                    "paragraph": "莊暴見孟子，曰：“暴見於王，王語暴以好樂，暴未有以對也。”曰：“好樂何如？”孟子曰：“王之好樂甚，則齊國其庶幾乎！”",
                    "zhushu": "見於之見，音現，下見於同。語，去聲，下同。好，去聲，篇內並同。○莊暴，齊臣也。庶幾，近辭也。言近於治。"
                },
                {
                    "paragraph": "他日，見於王曰：“王嘗語莊子以好樂，有諸？”王變乎色，曰：“寡人非能好先王之樂也，直好世俗之樂耳。”",
                    "zhushu": "變色者，慚其好之不正也。"
                },
                {
                    "paragraph": "曰：“王之好樂甚，則齊其庶幾乎！今之樂猶古之樂也。”",
                    "zhushu": "今樂，世俗之樂。古樂，先王之樂。"
                },
                {
                    "paragraph": "曰：“可得聞與？”曰：“獨樂樂，與人樂樂，孰樂？”曰：“不若與人。”曰：“與少樂樂，與衆樂樂，孰樂？”曰：“不若與衆。”",
                    "zhushu": "聞與之與，平聲。樂樂，下字音洛。孰樂，亦音洛。○獨樂不若與人，與少樂不若與衆，亦人之常情也。"
                },
                {
                    "paragraph": "“臣請爲王言樂：",
                    "zhushu": "爲，去聲。○此以下，皆孟子之言也。"
                },
                {
                    "paragraph": "今王鼓樂於此，百姓聞王鐘鼓之聲，管籥之音，舉疾首蹙頞而相告曰：‘吾王之好鼓樂，夫何使我至於此極也？父子不相見，兄弟妻子離散。’今王田獵於此，百姓聞王車馬之音，見羽旄之美，舉疾首蹙頞而相吿曰：‘吾王之好田獵，夫何使我至於此極也？父子不相見，兄弟妻子離散。’此無他，不與民同樂也。",
                    "zhushu": "蹙，子六反。頞，音遏。夫，音扶。同樂之樂，音洛。○鐘鼓管籥，皆樂器也。舉，皆也。疾首，頭痛也。蹙，聚也。頞，額也。人憂戚則蹙其額。極，窮也。羽旄，旌屬。不與民同樂，謂獨樂其身而不䘏其民，使之窮困也。"
                },
                {
                    "paragraph": "今王鼓樂於此，百姓聞王鐘鼓之聲，管籥之音，舉欣欣然有喜色而相吿曰：‘吾王庶幾無疾病與？何以能鼓樂也？’今王田獵於此，百姓聞王車馬之音，見羽旄之美，舉欣欣然有喜色而相吿曰‘吾王庶幾無疾病與？何以能田獵也？’此無他，與民同樂也。",
                    "zhushu": "病與之與，平聲。同樂之樂，音洛。○與民同樂者，推好樂之心以行仁政，使民各得其所也。"
                },
                {
                    "paragraph": "今王與百姓同樂，則王矣。”",
                    "zhushu": "好樂而能與百姓同之，則天下之民歸之矣，所謂齊其庶幾者如此。○范氏曰：“戰國之時，民窮財盡，人君獨以南面之樂自奉其身。孟子切於救民，故因齊王之好樂，開導其善心，深勸其與民同樂，而謂今樂猶古樂。其實今樂古樂，何可同也？但與民同樂之意，則無古今之異耳。若必欲以禮樂治天下，當如孔子之言，必用韶舞，必放鄭聲。葢孔子之言，爲邦之正道；孟子之言，救時之急務，所以不同。”楊氏曰：“樂以和爲主，使人聞鐘鼓管絃之音而疾首蹙頞，則雖奏以咸、英、韶、濩，無補於治也。故孟子告齊王以此，姑正其本而已。”"
                },
                {
                    "paragraph": "○齊宣王問曰：“文王之囿方七十里，有諸？”孟子對曰：“於傳有之。”",
                    "zhushu": "囿，音又。傳，直戀反。○囿者，蕃育鳥獸之所。古者四時之田，皆於農隙以講武事，然不欲馳騖於稼穡場圃之中，故度閒曠之地以爲囿。然文王七十里之囿，其亦三分天下有其二之後也與？傳，謂古書。"
                },
                {
                    "paragraph": "曰：“若是其大乎？”曰：“民猶以爲小也。”曰：“寡人之囿方四十里，民猶以爲大，何也？”曰：“文王之囿方七十里，芻蕘者往焉，雉兔者往焉，與民同之。民以爲小，不亦宜乎？",
                    "zhushu": "芻，音初。蕘，音饒。○芻，草也。蕘，薪也。"
                },
                {
                    "paragraph": "臣始至於境，問國之大禁，然後敢入。臣聞郊關之內有囿方四十里，殺其麋鹿者如殺人之罪。則是方四十里，爲阱於國中。民以爲大，不亦宜乎？”",
                    "zhushu": "阱，才性反。○禮：入國而問禁。國外百里爲郊，郊外有關。阱，坎地以陷獸者，言陷民於死也。"
                },
                {
                    "paragraph": "○齊宣王問曰：“交鄰國有道乎？”孟子對曰：“有。惟仁者爲能以大事小，是故湯事葛，文王事昆夷；惟智者爲能以小事大，故大王事獯鬻，句踐事吳。",
                    "zhushu": "獯，音熏。鬻，音育。句，音鉤。○仁人之心，寛洪惻怛，而無較計大小強弱之私。故小國雖或不恭，而吾所以字之之心自不能已。智者明義理，識時勢。故大國雖見侵陵，而吾所以事之之禮尤不敢廢。湯事見後篇。文王事見詩大雅。大王事見後章。所謂狄人，卽獯鬻也。句踐，越王名。事見國語、史記。"
                },
                {
                    "paragraph": "以大事小者，樂天者也；以小事大者，畏天者也。樂天者保天下，畏天者保其國。",
                    "zhushu": "樂，音洛。○天者，理而已矣。大之字小，小之事大，皆理之當然也。自然合理，故曰樂天。不敢違理，故曰畏天。包含徧覆，無不周徧，保天下之氣象也。制節謹度，不敢縱逸，保一國之規模也。"
                },
                {
                    "paragraph": "詩云：‘畏天之威，于時保之。’”",
                    "zhushu": "詩周頌我將之篇。時，是也。"
                },
                {
                    "paragraph": "王曰：“大哉言矣！寡人有疾，寡人好勇。”",
                    "zhushu": "言以好勇，故不能事大而卹小也。"
                },
                {
                    "paragraph": "對曰：“王請無好小勇。夫撫劒疾視曰，‘彼惡敢當我哉’！此匹夫之勇，敵一人者也。王請大之！",
                    "zhushu": "夫撫之夫，音扶。惡，平聲。○疾視，怒目而視也。小勇，血氣所爲。大勇，義理所發。"
                },
                {
                    "paragraph": "詩云：‘王赫斯怒，爰整其旅，以遏徂莒，以篤周祜，以對于天下。’此文王之勇也。文王一怒而安天下之民。",
                    "zhushu": "詩大雅皇矣篇。赫，赫然怒貌。爰，於也。旅，衆也。遏，詩作“按”，止也。徂，往也。莒，詩作旅。徂旅，謂密人侵阮徂共之衆也。篤，厚也。祜，福也。對，答也，以答天下仰望之心也。此文王之大勇也。"
                },
                {
                    "paragraph": "書曰：‘天降下民，作之君，作之師。惟曰其助上帝，寵之四方。有罪無罪，惟我在，天下曷敢有越厥志？’一人衡行於天下，武王恥之。此武王之勇也。而武王亦一怒而安天下之民。",
                    "zhushu": "衡，與橫同。○書周書大誓之篇也。然所引與今書文小異，今且依此解之。寵之四方，寵異之於四方也。有罪者我得而誅之，無罪者我得而安之。我既在此，則天下何敢有過越其心志而作亂者乎？衡行，謂作亂也。孟子釋書意如此，而言武王亦大勇也。"
                },
                {
                    "paragraph": "今王亦一怒而安天下之民，民惟恐王之不好勇也。”",
                    "zhushu": "王若能如文武之爲，則天下之民望其一怒以除暴亂，而拯己於水火之中，惟恐王之不好勇耳。○此章言人君能懲小忿，則能恤小事大，以交鄰國；能養大勇，則能除暴救民，以安天下。張敬夫曰：“小勇者，血氣之怒也。大勇者，理義之怒也。血氣之怒不可有，理義之怒不可無。知此，則可以見性情之正，而識天理人欲之分矣。”"
                },
                {
                    "paragraph": "○齊宣王見孟子於雪宫。王曰：“賢者亦有此樂乎？”孟子對曰：“有。人不得，則非其上矣。",
                    "zhushu": "樂，音洛，下同。○雪宮，離宮名。言人君能與民同樂，則人皆有此樂；不然，則下之不得此樂者，必有非其君上之心。明人君當與民同樂，不可使人有不得者，非但當與賢者共之而已也。"
                },
                {
                    "paragraph": "不得而非其上者，非也；爲民上而不與民同樂者，亦非也。",
                    "zhushu": "下不安分，上不䘏民，皆非理也。"
                },
                {
                    "paragraph": "樂民之樂者，民亦樂其樂；憂民之憂者，民亦憂其憂。樂以天下，憂以天下，然而不王者，未之有也。",
                    "zhushu": "樂民之樂而民樂其樂，則樂以天下矣；憂民之憂而民憂其憂，則憂以天下矣。"
                },
                {
                    "paragraph": "昔者齊景公問於晏子曰：‘吾欲觀於轉附、朝儛，遵海而南，放於琅邪。吾何脩而可以比於先王觀也？’",
                    "zhushu": "朝，音潮。放，上聲。○晏子，齊臣，名嬰。轉附、朝儛，皆山名也。遵，循也。放，至也。琅邪，齊東南境上邑名。觀，遊也。"
                },
                {
                    "paragraph": "晏子對曰：‘善哉問也！",
                    "zhushu": ""
                },
                {
                    "paragraph": "天子適諸侯曰巡狩，巡狩者巡所守也；諸侯朝於天子曰述職，述職者述所職也。無非事者。春省耕而補不足，秋省斂而助不給。夏諺曰：“吾王不遊，吾何以休？吾王不豫，吾何以助？一遊一豫，爲諸侯度。”",
                    "zhushu": "狩，舒救反。省，悉井反。○述，陳也。省，視也。斂，收穫也。給，亦足也。夏諺，夏時之俗語也。豫，樂也。廵所守，巡行諸侯所守之土也。述所職，陳其所受之職也。皆無有無事而空行者，而又春秋循行郊野，察民之所不足而補助之。故夏諺以爲王者一遊一豫，皆有恩惠以及民，而諸侯皆取法焉，不敢無事慢遊以病其民也。"
                },
                {
                    "paragraph": "今也不然：師行而糧食，飢者弗食，勞者弗息。睊睊胥讒，民乃作慝。方命虐民，飲食若流。流連荒亡，爲諸侯憂。",
                    "zhushu": "睊，古縣反。○今，謂晏子時也。師，衆也。二千五百人爲師。春秋傳曰：“君行師從。”糧，謂糗糒之屬。睊睊，側目貌。胥，相也。讒，謗也。慝，怨惡也，言民不勝其勞而起謗怨也。方，逆也。命，王命也。若流，如水之流，無窮極也。流連荒亡，解見下文。諸侯，謂附庸之國，縣邑之長。"
                },
                {
                    "paragraph": "從流下而忘反謂之流，從流上而忘反謂之連，從獸無厭謂之荒，樂酒無厭謂之亡。",
                    "zhushu": "厭，平聲。○此釋上文之義也。從流下，謂放舟隨水而下。從流上，謂挽舟逆水而上。從獸，田獵也。荒，廢也。樂酒，以飲酒爲樂也。亡，猶失也，言廢時失事也。"
                },
                {
                    "paragraph": "先王無流連之樂，荒亡之行。",
                    "zhushu": "行，去聲。"
                },
                {
                    "paragraph": "惟君所行也。’",
                    "zhushu": "言先王之法，今時之弊，二者惟在君所行耳。"
                },
                {
                    "paragraph": "景公說，大戒於國，出舍於郊。於是始興發補不足。召大師曰：‘爲我作君臣相說之樂！’蓋徵招角招是也。其詩曰：‘畜君何尤？’畜君者，好君也。”",
                    "zhushu": "說，音悅。為，去聲。樂，如字。徵，陟里反。招，與韶同。畜，敕六反。○戒，告命也。出舍，自責以省民也。興發，發倉廩也。大師，樂官也。君臣，己與晏子也。樂有五聲，三曰角爲民，四曰徵爲事。招，舜樂也。其詩，徵招角招之詩也。尤，過也。言晏子能畜止其君之欲，宜爲君之所尤，然其心則何過哉？孟子釋之，以爲臣能畜止其君之欲，乃是愛其君者也。○尹氏曰：“君之與民，貴賤雖不同，然其心未始有異也。孟子之言，可謂深切矣。齊王不能推而用之，惜哉！”"
                },
                {
                    "paragraph": "○齊宣王問曰：“人皆謂我毁明堂。毁諸？已乎？”",
                    "zhushu": "趙氏曰：“明堂，太山明堂。周天子東巡守朝諸侯之處，漢時遺址尙在。人欲毀之者，蓋以天子不復巡守，諸侯又不當居之也。王問當毁之乎？且止乎？”"
                },
                {
                    "paragraph": "孟子對曰：“夫明堂者，王者之堂也。王欲行王政，則勿毁之矣。”",
                    "zhushu": "夫，音扶。○明堂，王者所居，以出政令之所也。能行王政，則亦可以王矣。何必毁哉？"
                },
                {
                    "paragraph": "王曰：“王政可得聞與？”對曰：“昔者文王之治岐也，耕者九一，仕者世祿，關市譏而不征，澤梁無禁，罪人不孥。老而無妻曰鰥。老而無夫曰寡。老而無子曰獨。幼而無父曰孤。此四者，天下之窮民而無告者。文王發政施仁，必先斯四者。詩云：‘哿矣富人，哀此煢獨。’”",
                    "zhushu": "與，平聲。孥，音奴。鰥，姑頑反。哿，工可反。煢，音瓊。○岐，周之舊國也。九一者，井田之制也。方一里爲一井，其田九百畝。中畫井字，界爲九區。一區之中，爲田百畝。中百畝爲公田，外八百畝爲私田。八家各受私田百畝，而同養公田，是九分而稅其一也。世祿者，先王之世，仕者之子孫皆敎之，敎之而成材則官之。如不足用，亦使之不失其祿。蓋其先世嘗有功德於民，故報之如此，忠厚之至也。關，謂道路之關。市，謂都邑之市。譏，察也。征，稅也。關市之吏，察異服異言之人，而不征商賈之稅也。澤，謂瀦水。梁，謂魚梁。與民同利，不設禁也。孥，妻子也。惡惡止其身，不及妻子也。先王養民之政：導其妻子，使之養其老而卹其幼。不幸而有鰥寡孤獨之人，無父母妻子之養，則尤宜憐卹，故必以爲先也。詩小雅正月之篇。哿，可也。煢，困悴貌。"
                },
                {
                    "paragraph": "王曰：“善哉言乎！”曰：“王如善之，則何爲不行？”王曰：“寡人有疾，寡人好貨。”對曰：“昔者公劉好貨，詩云：‘乃積乃倉，乃裹餱糧，于橐于囊。思戢用光。弓矢斯張，干戈戚揚，爰方啓行。’故居者有積倉，行者有裹糧也，然後可以爰方啓行。王如好貨，與百姓同之，於王何有？”",
                    "zhushu": "餱，音侯。橐，音托。戢，詩作輯，音集。○王自以爲好貨，故取民無制，而不能行此王政。公劉，后稷之曾孫也。詩大雅公劉之篇。積，露積也。餱，乾糧也。無底曰槖，有底曰囊。皆所以盛餱糧也。戢，安集也。言思安集其民人，以光大其國家也。戚，斧也。揚，鉞也。爰，於也。啓行，言往遷於豳也。何有，言不難也。孟子言公劉之民富足如此，是公劉好貨，而能推己之心以及民也。今王好貨，亦能如此，則其於王天下也，何難之有？"
                },
                {
                    "paragraph": "王曰：“寡人有疾，寡人好色。”對曰：“昔者大王好色，愛厥妃。詩云：‘古公亶甫，來朝走馬，率西水滸，至于岐下。爰及姜女，聿來胥宇。’當是時也，內無怨女，外無曠夫。王如好色，與百姓同之，於王何有？”",
                    "zhushu": "大，音泰。○王又言此者，好色則心志蠱惑，用度奢侈，而不能行王政也。大王，公劉九世孫。詩大雅綿之篇也。古公，大王之本號，後乃追尊爲大王也。亶甫，大王名也。來朝走馬，避狄人之難也。率，循也。滸，水涯也。岐下，岐山之下也。姜女，大王之𡚱也。胥，相也。宇，居也。曠，空也。無怨曠者，是大王好色，而能推己之心以及民也。○楊氏曰：“孟子與人君言，皆所以擴充其善心而格其非心，不止就事論事。若使爲人臣者，論事每如此，豈不能堯舜其君乎？”愚謂此篇自首章至此，大意皆同。蓋鐘鼓、苑囿、遊觀之樂，與夫好勇、好貨、好色之心，皆天理之所有，而人情之所不能無者。然天理人欲，同行異情。循理而公於天下者，聖賢之所以盡其性也；縱欲而私於一己者，衆人之所以滅其天也。二者之閒，不能以髮，而其是非得失之歸，相去遠矣。故孟子因時君之問，而剖析於幾微之際，皆所以遏人欲而存天理。其法似疏而實密，其事似易而實難。學者以身體之，則有以識其非曲學阿世之言，而知所以克己復禮之端矣。"
                },
                {
                    "paragraph": "○孟子謂齊宣王曰：“王之臣有託其妻子於其友，而之楚遊者。比其反也，則凍餒其妻子，則如之何？”王曰：“棄之。”",
                    "zhushu": "比，必二反。○託，寄也。比，及也。棄，絕也。"
                },
                {
                    "paragraph": "曰：“士師不能治士，則如之何？”王曰：“已之。”",
                    "zhushu": "士師，獄官也。其屬有鄕士遂士之官，士師皆當治之。已，罷去也。"
                },
                {
                    "paragraph": "曰：“四境之內不治，則如之何？”王顧左右而言他。",
                    "zhushu": "治，去聲。○孟子將問此而先設上二事以發之，及此而王不能答也。其憚於自責，恥於下問如此，不足與有爲可知矣。○趙氏曰：“言君臣上下各勤其任，無墮其職，乃安其身。”"
                },
                {
                    "paragraph": "○孟子見齊宣王曰：“所謂故國者，非謂有喬木之謂也，有世臣之謂也。王無親臣矣，昔者所進，今日不知其亡也。”",
                    "zhushu": "世臣，累世勳舊之臣，與國同休戚者也。親臣，君所親信之臣，與君同休戚者也。此言喬木世臣，皆故國所宜有。然所以爲故國者，則在此而不在彼也。昨日所進用之人，今日有亡去而不知者，則無親臣矣。况世臣乎？"
                },
                {
                    "paragraph": "王曰：“吾何以識其不才而舍之？”",
                    "zhushu": "舍，上聲。○王意以為此亡去者，皆不才之人。我初不知而誤用之，故今不以其去爲意耳。因問何以先識其不才而舍之邪？"
                },
                {
                    "paragraph": "曰：“國君進賢，如不得已，將使卑踰尊，疏踰戚，可不愼與？與，平聲。○如不得已，言謹之至也。蓋尊尊親親，禮之常也。然或尊者親者未必賢，則必進疏遠之賢而用之。是使卑者踰尊，疏者踰戚，非禮之常，故不可不謹也。左右皆曰賢，未可也；諸大夫皆曰賢，未可也；國人皆曰賢，然後察之；見賢焉，然後用之。左右皆曰不可，勿聽；諸大夫皆曰不可，勿聽；國人皆曰不可，然後察之；見不可焉，然後去之。",
                    "zhushu": "去，上聲。○左右近臣，其言固未可信。諸大夫之言，宜可信矣，然猶恐其蔽於私也。至於國人，則其論公矣，然猶必察之者，蓋人有同俗而爲衆所悅者，亦有特立而爲俗所憎者。故必自察之，而親見其賢否之實，然後從而用舍之；則於賢者知之深，任之重，而不才者不得以幸進矣。所謂進賢如不得已者如此。"
                },
                {
                    "paragraph": "左右皆曰可殺，勿聽；諸大夫皆曰可殺，勿聽；國人皆曰可殺，然後察之；見可殺焉，然後殺之。故曰，國人殺之也。",
                    "zhushu": "此言非獨以此進退人才，至於用刑，亦以此道。蓋所謂天命天討，皆非人君之所得私也。"
                },
                {
                    "paragraph": "如此，然後可以為民父母。”",
                    "zhushu": "傳曰：“民之所好好之，民之所惡惡之，此之謂民之父母。”"
                },
                {
                    "paragraph": "○齊宣王問曰：“湯放桀，武王伐紂，有諸？”孟子對曰：“於傳有之。”",
                    "zhushu": "傳，直戀反。○放，置也。書曰：“成湯放桀于南巢。”"
                },
                {
                    "paragraph": "曰：“臣弒其君可乎？”",
                    "zhushu": "桀紂，天子，湯武，諸侯。"
                },
                {
                    "paragraph": "曰：“賊仁者謂之賊，賊義者謂之殘，殘賊之人謂之一夫。聞誅一夫紂矣，未聞弑君也。”",
                    "zhushu": "賊，害也。殘，傷也。害仁者，凶暴淫虐，滅絕天理，故謂之賊。害義者，顚倒錯亂，傷敗彝倫，故謂之殘。一夫，言衆叛親離，不復以爲君也。書曰：“獨夫紂。”蓋四海歸之，則爲天子；天下叛之，則爲獨夫。所以深警齊王，垂戒後世也。○王勉曰：“斯言也，惟在下者有湯武之仁，而在上者有桀紂之暴則可。不然，是未免於篡弑之罪也。”"
                },
                {
                    "paragraph": "○孟子見齊宣王曰：“爲巨室，則必使工師求大木。工師得大木。則王喜，以爲能勝其任也。匠人斲而小之，則王怒，以爲不勝其任矣。夫人幼而學之，壯而欲行之。王曰‘姑舍女所學而從我’，則何如？",
                    "zhushu": "勝，平聲。夫，音扶。舍，上聲。女，音汝，下同。○巨室，大宮也。工師，匠人之長。匠人，衆工人也。姑，且也。言賢人所學者大，而王欲小之也。"
                },
                {
                    "paragraph": "今有璞玉於此，雖萬鎰，必使玉人彫琢之。至於治國家，則曰‘姑舍女所學而從我’，則何以異於教玉人彫琢玉哉？”",
                    "zhushu": "鎰，音溢。○璞，玉之在石中者。鎰，二十兩也。玉人，玉工也。不敢自治而付之能者，愛之甚也。治國家則殉私欲而不任賢，是愛國家不如愛玉也。○范氏曰：“古之賢者，常患人君不能行其所學；而世之庸君，亦常患賢者不能從其所好。是以君臣相遇，自古以爲難。孔孟終身而不遇，蓋以此耳。”"
                },
                {
                    "paragraph": "○齊人伐燕，勝之。",
                    "zhushu": "按史記，燕王噲讓國於其相子之，而國大亂。齊因伐之。燕士卒不戰，城門不閉，遂大勝燕。"
                },
                {
                    "paragraph": "宣王問曰：“或謂寡人勿取，或謂寡人取之。以萬乘之國伐萬乘之國，五旬而舉之，人力不至於此。不取，必有天殃。取之，何如？”",
                    "zhushu": "乘，去聲，下同。○以伐燕爲宣王事，與史記諸書不同，已見序說。"
                },
                {
                    "paragraph": "孟子對曰：“取之而燕民悅，則取之。古之人有行之者，武王是也。取之而燕民不悅，則勿取。古之人有行之者，文王是也。",
                    "zhushu": "商紂之世，文王三分天下有其二，以服事殷。至武王十三年，乃伐紂而有天下。張子曰：“此事閒不容髮。一日之閒。天命未絕，則是君臣。當日命絕，則爲獨夫。然命之絕否，何以知之？人情而已。諸侯不期而會者八百，武王安得而止之哉？”"
                },
                {
                    "paragraph": "以萬乘之國伐萬乘之國，簞食壺漿，以迎王師。豈有他哉？避水火也。如水益深，如火益熱，亦運而已矣。”",
                    "zhushu": "簞，音丹。食，音嗣。簞，竹器。食，飯也。運，轉也。言齊若更爲暴虐，則民將轉而望救於他人矣。○趙氏曰：“征伐之道，當順民心。民心悅，則天意得矣。”"
                },
                {
                    "paragraph": "○齊人伐燕，取之。諸侯將謀救燕。宣王曰：“諸侯多謀伐寡人者，何以待之？”孟子對曰：“臣聞七十里爲政於天下者，湯是也。未聞以千里畏人者也。",
                    "zhushu": "千里畏人，指齊王也。"
                },
                {
                    "paragraph": "書曰：‘湯一征，自葛始。’天下信之。‘東面而征，西夷怨；南面而征，北狄怨。曰，奚爲後我？’民望之，若大旱之望雲霓也。歸市者不止，耕者不變。誅其君而弔其民，若時雨降，民大悅。書曰：‘徯我后，后來其蘇。’",
                    "zhushu": "霓，五稽反。徯，胡禮反。○兩引書，皆商書仲虺之誥文也。與今書文亦小異。一征，初征也。天下信之，信其志在救民，不爲暴也。奚爲後我，言湯何爲不先來征我之國也。霓，虹也。雲合則雨，虹見則止。變，動也。徯，待也。后，君也。蘇，復生也。他國之民，皆以湯爲我君，而待其來，使己得蘇息也。此言湯之所以七十里而爲政於天下也。"
                },
                {
                    "paragraph": "今燕虐其民，王往而征之。民以爲將拯己於水火之中也，簞食壺漿，以迎王師。若殺其父兄，係累其子弟，毁其宗廟，遷其重器，如之何其可也？天下固畏齊之彊也。今又倍地而不行仁政，是動天下之兵也。",
                    "zhushu": "累，力追反。○拯，救也。係累，縶縳也。重器，寶器也。畏，忌也。倍地，幷燕而增一倍之地也。齊之取燕，若能如湯之征葛，則燕人悅之，而齊可爲政於天下矣。今乃不行仁政而肆爲殘虐，則無以慰燕民之望，而服諸侯之心，是以不免乎以千里而畏人也。"
                },
                {
                    "paragraph": "王速出令，反其旄倪，止其重器，謀於燕衆，置君而後去之，則猶可及止也。”",
                    "zhushu": "旄與耄同。倪，五稽反。○反，還也。旄，老人也。倪，小兒也。謂所虜略之老小也。猶，尙也。及止，及其未發而止之也。○范氏曰：“孟子事齊梁之君，論道德則必稱堯舜，論征伐則必稱湯武。蓋治民不法堯舜，則是爲暴；行師不法湯武，則是爲亂。豈可謂吾君不能，而舍所學以徇之哉？”"
                },
                {
                    "paragraph": "○鄒與魯鬨。穆公問曰：“吾有司死者三十三人，而民莫之死也。誅之，則不可勝誅；不誅，則疾視其長上之死而不救，如之何則可也？”",
                    "zhushu": "閧，胡弄反。勝，平聲。長，上聲，下同。○鬨，鬥聲也。穆公，鄒君也。不可勝誅，言人眾不可盡誅也。長上，謂有司也。民怨其上，故疾視其死而不救也。"
                },
                {
                    "paragraph": "孟子對曰：“凶年饑歲，君之民老弱轉乎溝壑，壯者散而之四方者，幾千人矣；而君之倉廩實，府庫充，有司莫以告，是上慢而殘下也。曾子曰：‘戒之戒之！出乎爾者，反乎爾者也。’夫民今而後得反之也。君無尤焉。",
                    "zhushu": "幾，上聲。夫，音扶。○轉，飢餓輾轉而死也。充，滿也。上，謂君及有司也。尤，過也。"
                },
                {
                    "paragraph": "君行仁政，斯民親其上、死其長矣。”",
                    "zhushu": "君不仁而求富，是以有司知重斂而不知恤民。故君行仁政，則有司皆愛其民，而民亦愛之矣。○范氏曰：“書曰：‘民惟邦本，本固邦寧。’有倉廩府庫，所以為民也。豐年則斂之，凶年則散之，恤其飢寒，救其疾苦。是以民親愛其上，有危難則赴救之，如子弟之衛父兄，手足之捍頭目也。穆公不能反己，猶欲歸罪於民，豈不誤哉？”"
                },
                {
                    "paragraph": "○滕文公問曰：“滕，小國也，閒於齊楚。事齊乎？事楚乎？”",
                    "zhushu": "間，去聲。○滕，國名。"
                },
                {
                    "paragraph": "孟子對曰：“是謀非吾所能及也。無已，則有一焉：鑿斯池也，築斯城也，與民守之，效死而民弗去，則是可爲也。”",
                    "zhushu": "無已見前篇。一，謂一說也。效，猶致也。國君死社稷，故致死以守國。至於民亦爲之死守而不去，則非有以深得其心者不能也。○此章言有國者當守義而愛民，不可僥倖而苟免。"
                },
                {
                    "paragraph": "○滕文公問曰：“齊人將築薛，吾甚恐。如之何則可？”",
                    "zhushu": "薛，國名，近滕。齊取其地而城之，故文公以其逼己而恐也。"
                },
                {
                    "paragraph": "孟子對曰：“昔者大王居邠，狄人侵之，去之岐山之下居焉。非擇而取之，不得已也。",
                    "zhushu": "邠，與豳同。○邠，地名。言大王非以岐下為善，擇取而居之也。詳見下章。"
                },
                {
                    "paragraph": "苟爲善，後世子孫必有王者矣。君子創業垂統，爲可繼也。若夫成功，則天也。君如彼何哉？彊爲善而已矣。”",
                    "zhushu": "夫，音扶。彊，上聲。○創，造。統，緒也。言能爲善，則如大王雖失其地，而其後世遂有天下，乃天理也。然君子造基業於前，而垂統緒於後，但能不失其正，令後世可繼續而行耳。若夫成功，則豈可必乎？彼，齊也。君之力旣無如之何，則但彊於爲善，使其可繼而俟命於天耳。○此章言人君但當竭力於其所當爲，不可徼幸於其所難必。"
                },
                {
                    "paragraph": "○滕文公問曰：“滕，小國也。竭力以事大國，則不得免焉。如之何則可？”孟子對曰：“昔者大王居邠，狄人侵之。事之以皮幣，不得免焉；事之以犬馬，不得免焉；事之以珠玉，不得免焉。乃屬其耆老而告之曰：‘狄人之所欲者，吾土地也。吾聞之也：君子不以其所以養人者害人。二三子何患乎無君？我將去之。’去邠，踰梁山，邑于岐山之下居焉。邠人曰：‘仁人也，不可失也。’從之者如歸市。",
                    "zhushu": "屬，音燭。○皮，謂虎、豹、麋、鹿之皮也。幣，帛也。屬，會集也。土地本生物以養人，今爭地而殺人，是以其所以養人者害人也。邑，作邑也。歸市，人衆而爭先也。"
                },
                {
                    "paragraph": "或曰：‘世守也，非身之所能爲也。效死勿去。’",
                    "zhushu": "又言或謂土地乃先人所受而世守之者，非己所能專。但當致死守之，不可舍去。此國君死社稷之常法。傳所謂國滅君死之，正也，正謂此也。"
                },
                {
                    "paragraph": "君請擇於斯二者。”",
                    "zhushu": "能如大王則避之，不能則謹守常法。蓋遷國以圖存者，權也；守正而俟死者，義也。審己量力，擇而處之可也。○楊氏曰：“孟子之於文公，始告之以效死而已，禮之正也。至其甚恐，則以大王之事告之，非得已也。然無大王之德而去，則民或不從而遂至於亡，則又不若效死之爲愈。故又請擇於斯二者。”又曰：“孟子所論，自世俗觀之，則可謂無謀矣。然理之可爲者，不過如此。舍此則必爲儀秦之爲矣。凡事求可，功求成。取必於智謀之末而不循天理之正者，非聖賢之道也。"
                },
                {
                    "paragraph": "○魯平公將出。嬖人臧倉者請曰：“他日君出，則必命有司所之。今乘輿已駕矣，有司未知所之。敢請。”公曰：“將見孟子。”曰：“何哉？君所爲輕身以先於匹夫者，以爲賢乎？禮義由賢者出。而孟子之後喪踰前喪。君無見焉！”公曰：“諾。”",
                    "zhushu": "乘，去聲。○乘輿，君車也。駕，駕馬也。孟子前喪父，後喪母。踰，過也，言其厚母薄父也。諾，應辭也。"
                },
                {
                    "paragraph": "樂正子入見，曰：“君奚爲不見孟軻也？”曰：“或告寡人曰，‘孟子之後喪踰前喪’，是以不往見也。”曰：“何哉君所謂踰者？前以士，後以大夫；前以三鼎，而後以五鼎與？”曰：“否。謂棺槨衣衾之美也。”曰：“非所謂踰也，貧富不同也。”",
                    "zhushu": "入見之見，音現。與，平聲。○樂正子，孟子弟子也，仕於魯。三鼎，士祭禮。五鼎，大夫祭禮。"
                },
                {
                    "paragraph": "樂正子見孟子，曰：“克吿於君，君爲來見也。嬖人有臧倉者沮君，君是以不果來也。”曰：“行或使之，止或尼之。行止，非人所能也。吾之不遇魯侯，天也。臧氏之子焉能使予不遇哉？”",
                    "zhushu": "爲，去聲。沮，慈呂反。尼，女乙反。焉，於虔反。○克，樂正子名。沮尼，皆止之之意也。言人之行，必有人使之者。其止，必有人尼之者。然其所以行所以止，則固有天命，而非此人所能使，亦非此人所能尼也。然則我之不遇，豈臧倉之所能爲哉○？此章言聖賢之出處，關時運之盛衰。乃天命之所爲，非人力之可及。”"
                }
            ]
        },
        {
            "name": "公孫丑章句上",
            "paragraphs": [
                {
                    "paragraph": "公孫丑章句上",
                    "zhushu": "凡九章。",
                    "type": 1
                },
                {
                    "paragraph": "公孫丑問曰：“夫子當路於齊，管仲、晏子之功，可復許乎？”",
                    "zhushu": "復，扶又反。○公孫丑，孟子弟子，齊人也。當路，居要地也。管仲，齊大夫，名夷吾，相桓公，霸諸侯。許，猶期也。孟子未嘗得政，丑蓋設辭以問也。"
                },
                {
                    "paragraph": "孟子曰：“子誠齊人也，知管仲、晏子而已矣。",
                    "zhushu": "齊人但知其國有二子而已，不復知有聖賢之事。"
                },
                {
                    "paragraph": "或問乎曾西曰；‘吾子與子路孰賢？’曾西蹵然曰：‘吾先子之所畏也。’曰：‘然則吾子與管仲孰賢？’曾西艴然不悅，曰：‘爾何曾比予於管仲？管仲得君，如彼其專也；行乎國政，如彼其久也；功烈，如彼其卑也。爾何曾比予於是？’”",
                    "zhushu": "蹵，子六反。艴，音拂。又音勃。曾，並音增。○孟子引曾西與或人問答如此。曾西，曾子之孫。蹵，不安貌。先子，曾子也。艴，怒色也。曾之言則也。烈，猶光也。桓公獨任管仲四十餘年，是專且久也。管仲不知王道而行霸術，故言功烈之卑也。楊氏曰：“孔子言子路之才，曰：‘千乘之國，可使治其賦也。’使其見於施爲，如是而已。其於九合諸侯，一匡天下，固有所不逮也。然則曾西推尊子路如此，而羞比管仲者何哉？譬之御者，子路則範我馳驅而不獲者也；管仲之功，詭遇而獲禽耳。曾西，仲尼之徒也，故不道管仲之事。”"
                },
                {
                    "paragraph": "曰：“管仲，曾西之所不爲也，而子爲我願之乎？”",
                    "zhushu": "子爲之爲，去聲。○曰，孟子言也。願，望也。"
                },
                {
                    "paragraph": "曰：“管仲以其君霸，晏子以其君顯。管仲、晏子猶不足爲與？”",
                    "zhushu": "與，平聲。顯，顯名也。"
                },
                {
                    "paragraph": "曰：“以齊王，由反手也。”",
                    "zhushu": "王，去聲。由猶通。○反手，言易也。"
                },
                {
                    "paragraph": "曰：“若是，則弟子之惑滋甚。且以文王之德，百年而後崩，猶未洽於天下；武王、周公繼之，然後大行。今言王若易然，則文王不足法與？”",
                    "zhushu": "易，去聲，下同。與，平聲。滋，益也。文王九十七而崩，言百年，舉成數也。文王三分天下，纔有其二；武王克商，乃有天下。周公相成王，制禮作樂，然後教化大行。"
                },
                {
                    "paragraph": "曰：“文王何可當也？由湯至於武丁，賢聖之君六七作。天下歸殷久矣，久則難變也。武丁朝諸侯有天下，猶運之掌也。紂之去武丁未久也，其故家遺俗，流風善政，猶有存者；又有微子、微仲、王子比干、箕子、膠鬲皆賢人也，相與輔相之，故久而後失之也。尺地莫非其有也，一民莫非其臣也，然而文王猶方百里起，是以難也。",
                    "zhushu": "朝，音潮。鬲，音隔，又音歷。輔相之相，去聲。猶方之猶與由通。○當，猶敵也。商自成湯至於武丁，中閒大甲、大戊、祖乙、盤庚皆賢聖之君。作，起也。自武丁至紂凡九世。故家，舊臣之家也。"
                },
                {
                    "paragraph": "齊人有言曰：‘雖有智慧，不如乘勢；雖有鎡基，不如待時。’今時則易然也。",
                    "zhushu": "鎡音兹。○鎡基，田器也。時，謂耕種之時。"
                },
                {
                    "paragraph": "夏后、殷、周之盛，地未有過千里者也，而齊有其地矣；雞鳴狗吠相聞，而達乎四境，而齊有其民矣。地不改辟矣，民不改聚矣，行仁政而王，莫之能禦也。",
                    "zhushu": "辟，與闢同。○此言其勢之易也。三代盛時，王畿不過千里。今齊已有之，異於文王之百里。又雞犬之聲相聞，自國都以至於四境，言民居稠密也。"
                },
                {
                    "paragraph": "且王者之不作，未有疏於此時者也；民之憔悴於虐政，未有甚於此時者也。飢者易爲食，渴者易爲飲。",
                    "zhushu": "此言其時之易也。自文武至此七百餘年，異於商之賢聖繼作；民苦虐政之甚，異於紂之猶有善政。易爲飲食，言飢渴之甚，不待甘美也。"
                },
                {
                    "paragraph": "孔子曰：‘德之流行，速於置郵而傳命。’",
                    "zhushu": "郵，音尤。○置，驛也。郵，馹也。所以傳命也。孟子引孔子之言如此。"
                },
                {
                    "paragraph": "當今之時，萬乘之國行仁政，民之悅之，猶解倒懸也。故事半古之人，功必倍之，惟此時爲然。”",
                    "zhushu": "乘，去聲。○倒懸，喩困苦也。所施之事，半於古人，而功倍於古人，由時勢易而德行速也。"
                },
                {
                    "paragraph": "○公孫丑問曰：“夫子加齊之卿相，得行道焉，雖由此霸王不異矣。如此，則動心否乎？”孟子曰：“否。我四十不動心。”",
                    "zhushu": "相，去聲。○此承上章，又設問孟子，若得位而行道，則雖由此而成霸王之業，亦不足怪。任大責重如此，亦有所恐懼疑惑而動其心乎？四十彊仕，君子道明德立之時。孔子四十而不惑，亦不動心之謂。"
                },
                {
                    "paragraph": "曰：“若是，則夫子過孟賁遠矣。”曰：“是不難，吿子先我不動心。”",
                    "zhushu": "賁，音奔。○孟賁，勇士。吿子，名不害。孟賁血氣之勇，丑蓋借之以贊孟子不動心之難。孟子言吿子未爲知道，乃能先我不動心，則此亦未足爲難也。"
                },
                {
                    "paragraph": "曰：“不動心有道乎？”曰：“有。",
                    "zhushu": "程子曰：“心有主，則能不動矣。”"
                },
                {
                    "paragraph": "北宮黝之養勇也，不膚撓，不目逃，思以一毫挫於人，若撻之於市朝。不受於褐寬博，亦不受於萬乘之君。視刺萬乘之君，若刺褐夫。無嚴諸侯。惡聲至，必反之。",
                    "zhushu": "黝，伊糾反。撓，奴效反。朝，音潮。乘，去聲。○北宮姓，黝名。膚撓，肌膚被刺而撓屈也。目逃，目被刺而轉睛逃避也。挫，猶辱也。褐，毛布。寬博，寬大之衣，賤者之服也。不受者，不受其挫也。刺，殺也。嚴，畏憚也。言無可畏憚之諸侯也。黝蓋刺客之流，以必勝爲主，而不動心者也。"
                },
                {
                    "paragraph": "孟施舍之所養勇也，曰：‘視不勝猶勝也。量敵而後進，慮勝而後會，是畏三軍者也。舍豈能爲必勝哉？能無懼而已矣。’",
                    "zhushu": "舍，去聲，下同。○孟，姓。施，發語聲。舍，名也。會，合戰也。舍自言其戰雖不勝，亦無所懼。若量敵慮勝而後進戰，則是無勇而畏三軍矣。舍蓋力戰之士，以無懼爲主，而不動心者也。"
                },
                {
                    "paragraph": "孟施舍似曾子，北宮黝似子夏。夫二子之勇，未知其孰賢，然而孟施舍守約也。",
                    "zhushu": "夫，音扶。○黝務敵人，舍專守己。子夏篤信聖人，曾子反求諸己。故二子之與曾子、子夏，雖非等倫，然論其氣象，則各有所似。賢，猶勝也。約，要也。言論二子之勇，則未知誰勝；論其所守，則舍比於黝，爲得其要也。"
                },
                {
                    "paragraph": "昔者曾子謂子襄曰：‘子好勇乎？吾嘗聞大勇於夫子矣：自反而不縮，雖褐寬博，吾不惴焉；自反而縮，雖千萬人，吾往矣。’",
                    "zhushu": "好，去聲。惴，之瑞反。○此言曾子之勇也。子襄，曾子弟子也。夫子，孔子也。縮，直也。檀弓曰：“古者冠縮縫，今也衡縫。”又曰：“棺束縮二衡三。”惴，恐懼之也。往，往而敵之也。"
                },
                {
                    "paragraph": "孟施舍之守氣，又不如曾子之守約也。”",
                    "zhushu": "言孟施舍雖似曾子，然其所守乃一身之氣，又不如曾子之反身循理，所守尤得其要也。孟子之不動心，其原蓋出於此，下文詳之。"
                },
                {
                    "paragraph": "曰：“敢問夫子之不動心，與告子之不動心，可得聞與？”“告子曰：‘不得於言，勿求於心；不得於心，勿求於氣。’不得於心，勿求於氣，可；不得於言，勿求於心，不可。夫志，氣之帥也；氣，體之充也。夫志至焉，氣次焉。故曰：‘持其志，無暴其氣。’”",
                    "zhushu": "聞與之與，平聲。夫志之夫，音扶。○此一節，公孫丑之問。孟子誦告子之言，又斷以己意而告之也。吿子謂於言有所不達，則當舍置其言，而不必反求其理於心；於心有所不安，則當力制其心，而不必更求其助於氣，此所以固守其心而不動之速也。孟子旣誦其言而斷之曰，彼謂不得於心而勿求諸氣者，急於本而緩其末，猶之可也；謂不得於言而不求諸心，則旣失於外，而遂遺其內，其不可也必矣。然凡曰可者，亦僅可而有所未盡之辭耳。若論其極，則志固心之所之，而爲氣之將帥；然氣亦人之所以充滿於身，而爲志之卒徒者也。故志固爲至極，而氣卽次之。人固當敬守其志，然亦不可不致養其氣。蓋其內外本末，交相培養。此則孟子之心所以未嘗必其不動，而自然不動之大略也。"
                },
                {
                    "paragraph": "“",
                    "zhushu": ""
                },
                {
                    "paragraph": "旣曰‘志至焉，氣次焉’，又曰‘持其志無暴其氣’者，何也？”曰：“志壹則動氣，氣壹則動志也。今夫蹶者趨者，是氣也，而反動其心。”",
                    "zhushu": "夫，音扶。○公孫丑見孟子言志至而氣次，故問如此則專持其志可矣，又言無暴其氣何也？壹，專一也。蹶，顛躓也。趨，走也。孟子言志之所向專一，則氣固從之；然氣之所在專一，則志亦反爲之動。如人顚躓趨走，則氣專在是而反動其心焉。所以旣持其志，而又必無暴其氣也。程子曰：“志動氣者什九，氣動志者什一。”"
                },
                {
                    "paragraph": "“",
                    "zhushu": ""
                },
                {
                    "paragraph": "敢問夫子惡乎長？”曰：“我知言，我善養吾浩然之氣。”",
                    "zhushu": "惡，平聲。○公孫丑復問孟子之不動心所以異於告子如此者，有何所長而能然，而孟子又詳吿之以其故也。知言者，盡心知性，於凡天下之言，無不有以究極其理，而識其是非得失之所以然也。浩然，盛大流行之貌。氣，卽所謂體之充者。本自浩然，失養故餒，惟孟子爲善養之以復其初也。蓋惟知言，則有以明夫道義，而於天下之事無所疑；養氣，則有以配夫道義，而於天下之事無所懼，此其所以當大任而不動心也。吿子之學，與此正相反。其不動心，殆亦冥然無覺，悍然不顧而已爾。"
                },
                {
                    "paragraph": "“",
                    "zhushu": ""
                },
                {
                    "paragraph": "敢問何謂浩然之氣？”曰：“難言也。",
                    "zhushu": "孟子先言知言而丑先問氣者，承上文方論志氣而言也。難言者，蓋其心所獨得，而無形聲之驗，有未易以言語形容者。故程子曰：“觀此一言，則孟子之實有是氣可知矣。”"
                },
                {
                    "paragraph": "其為氣也，至大至剛，以直養而無害，則塞于天地之間。",
                    "zhushu": "至大初無限量，至剛不可屈撓。蓋天地之正氣，而人得以生者，其體段本如是也。惟其自反而縮，則得其所養；而又無所作爲以害之，則其本體不虧而充塞無間矣。○程子曰：“天人一也，更不分别。浩然之氣，乃吾氣也。養而無害，則塞乎天地；一爲私意所蔽，則欿然而餒，卻甚小也。”謝氏曰：“浩然之氣，須於心得其正時識取。”又曰：“浩然是無虧欠時。”"
                },
                {
                    "paragraph": "其爲氣也，配義與道；無是，餒也。",
                    "zhushu": "餒，奴罪反。○配者，合而有助之意。義者，人心之裁制。道者，天理之自然。餒，飢乏而氣不充體也。言人能養成此氣，則其氣合乎道義而為之助，使其行之勇決，無所疑憚；若無此氣，則其一時所爲雖未必不出於道義，然其體有所不充，則亦不免於疑懼，而不足以有為矣。"
                },
                {
                    "paragraph": "是集義所生者，非義襲而取之也。行有不慊於心，則餒矣。我故曰，告子未嘗知義，以其外之也。",
                    "zhushu": "慊，口簟反，又口劫反。○集義，猶言積善，蓋欲事事皆合於義也。襲，掩取也，如齊侯襲莒之襲。言氣雖可以配乎道義，而其養之之始，乃由事皆合義，自反常直，是以無所愧怍，而此氣自然發生於中。非由只行一事偶合於義，便可掩襲於外而得之也。慊，快也，足也。言所行一有不合於義，而自反不直，則不足於心而其體有所不充矣。然則義豈在外哉？告子不知此理，乃曰仁内義外，而不復以義爲事，則必不能集義以生浩然之氣矣。上文不得於言勿求於心，卽外義之意，詳見告子上篇。"
                },
                {
                    "paragraph": "必有事焉而勿正，心勿忘，勿助長也。無若宋人然：宋人有閔其苗之不長而揠之者，芒芒然歸。謂其人曰：‘今日病矣，予助苗長矣。’其子趨而往視之，苗則槁矣。天下之不助苗長者寡矣。以爲無益而舍之者，不耘苗者也；助之長者，揠苗者也。非徒無益，而又害之。”",
                    "zhushu": "長，上聲。揠，烏八反。舍，上聲。○必有事焉而勿正，趙氏、程子以七字爲句。近世或幷下文心字讀之者亦通。必有事焉，有所事也，如有事於顓臾之有事。正，預期也。春秋傳曰：“戰不正勝”，是也。如作正心義亦同。此與大學之所謂正心者，語意自不同也。此言養氣者，必以集義爲事，而勿預期其效。其或未充，則但當勿忘其所有事，而不可作爲以助其長，乃集義養氣之節度也。閔，憂也。揠，拔也。芒芒，無知之貌。其人，家人也。病，疲倦也。舍之不耘者，忘其所有事。揠而助之長者，正之不得，而妄有作爲者也。然不耘則失養而已，揠則反以害之。無是二者，則氣得其養而無所害矣。如告子不能集義，而欲彊制其心，則必不能免於正助之病。其於所謂浩然者，蓋不惟不善養，而又反害之矣。"
                },
                {
                    "paragraph": "“",
                    "zhushu": ""
                },
                {
                    "paragraph": "何謂知言？”曰：“詖辭知其所蔽，淫辭知其所陷，邪辭知其所離，遁辭知其所窮。生於其心，害於其政；發於其政，害於其事。聖人復起，必從吾言矣。”",
                    "zhushu": "詖，彼寄反。復，扶又反。○此公孫丑復問而孟子答之也。詖，偏陂也。淫，放蕩也。邪，邪僻也。遁，逃避也。四者相因，言之病也。蔽，遮隔也。陷，沈溺也。離，叛去也。窮，困屈也。四者亦相因，則心之失也。人之有言，皆本於心。其心明乎正理而無蔽，然後其言平正通達而無病；苟為不然，則必有是四者之病矣。即其言之病，而知其心之失，又知其害於政事之決然而不可易者如此。非心通於道，而無疑於天下之理，其孰能之？彼告子者，不得於言而不肯求之於心；至為義外之說，則自不免於四者之病，其何以知天下之言而無所疑哉？○程子曰：“心通乎道，然後能辨是非，如持權衡以較輕重，孟子所謂知言是也。”又曰：“孟子知言，正如人在堂上，方能辨堂下人曲直。若猶未免雜於堂下眾人之中，則不能辨決矣。”"
                },
                {
                    "paragraph": "“",
                    "zhushu": ""
                },
                {
                    "paragraph": "宰我、子貢善爲說辭，冉牛、閔子、顔淵善言德行。孔子兼之，曰：‘我於辭命則不能也。’然則夫子旣聖矣乎？”",
                    "zhushu": "行，去聲。○此一節，林氏以爲皆公孫丑之問是也。說辭，言語也。德行，得於心而見於行事者也。三子善言德行者，身有之，故言之親切而有味也。公孫丑言數子各有所長，而孔子兼之，然猶自謂不能於辭命。今孟子乃自謂我能知言，又善養氣，則是兼言語德行而有之，然則豈不旣聖矣乎？此夫子，指孟子也。○程子曰：“孔子自謂不能於辭命者，欲使學者務本而已。”"
                },
                {
                    "paragraph": "曰：“惡！是何言也？昔者子貢、問於孔子曰：‘夫子聖矣乎？’孔子曰：‘聖則吾不能，我學不厭而敎不倦也。’子貢曰：‘學不厭，智也；敎不倦，仁也。仁且智，夫子旣聖矣！’夫聖，孔子不居，是何言也？”",
                    "zhushu": "惡，平聲。夫聖之夫，音扶。○惡，驚歎辭也。昔者以下，孟子不敢當丑之言，而引孔子、子貢問答之辭以吿之也。此夫子，指孔子也。學不厭者，智之所以自明；敎不倦者，仁之所以及物。再言“是何言也”，以深拒之。"
                },
                {
                    "paragraph": "“",
                    "zhushu": ""
                },
                {
                    "paragraph": "昔者竊聞之：子夏、子游、子張皆有聖人之一體，冉牛、閔子、顔淵則具體而微。敢問所安。”",
                    "zhushu": "此一節，林氏亦以爲皆公孫丑之問，是也。一體，猶一肢也。具體而微，謂有其全體，但未廣大耳。安，處也。公孫丑復問孟子旣不敢比孔子，則於此數子欲何所處也。"
                },
                {
                    "paragraph": "曰：“姑舍是。”",
                    "zhushu": "舍，上聲。○孟子言且置是者，不欲以數子所至者自處也。"
                },
                {
                    "paragraph": "曰：“伯夷、伊尹何如？”曰：“不同道。非其君不事，非其民不使；治則進，亂則退，伯夷也。何事非君，何使非民；治亦進，亂亦進，伊尹也。可以仕則仕，可以止則止，可以久則久，可以速則速，孔子也。皆古聖人也，吾未能有行焉；乃所願，則學孔子也。”",
                    "zhushu": "治，去聲。○伯夷，孤竹君之長子。兄弟遜國，避紂隱居，聞文王之德而歸之。及武王伐紂，去而餓死。伊尹，有莘之處士。湯聘而用之，使之就桀。桀不能用，復歸於湯。如是者五，乃相湯而伐桀也。三聖人事，詳見此篇之末及萬章下篇。"
                },
                {
                    "paragraph": "“",
                    "zhushu": ""
                },
                {
                    "paragraph": "伯夷、伊尹於孔子，若是班乎？”曰：“否。自有生民以來，未有孔子也。”",
                    "zhushu": "班，齊等之貌。公孫丑問，而孟子答之以不同也。"
                },
                {
                    "paragraph": "曰：“然則有同與？”曰：“有。得百里之地而君之，皆能以朝諸侯有天下。行一不義、殺一不辜而得天下，皆不爲也。是則同。”",
                    "zhushu": "與，平聲。朝，音潮。○有，言有同也。以百里而王天下，德之盛也。行一不義、殺一不辜而得天下有所不為，心之正也。聖人之所以為聖人，其本根節目之大者，惟在於此。於此不同，則亦不足以爲聖人矣。"
                },
                {
                    "paragraph": "曰：“敢問其所以異？”曰：“宰我、子貢、有若智足以知聖人。汙，不至阿其所好。",
                    "zhushu": "汙，音蛙。好，去聲。○汙，下也。三子智足以知夫子之道。假使汙下，必不阿私所好而空譽之，明其言之可信也。"
                },
                {
                    "paragraph": "宰我曰：‘以予觀於夫子，賢於堯舜遠矣。’",
                    "zhushu": "程子曰：“語聖則不異，事功則有異。夫子賢於堯舜，語事功也。蓋堯舜治天下，夫子又推其道以垂敎萬世。堯舜之道，非得孔子，則後世亦何所據哉？”"
                },
                {
                    "paragraph": "子貢曰：‘見其禮而知其政，聞其樂而知其德。由百世之後，等百世之王，莫之能違也。自生民以來，未有夫子也。’",
                    "zhushu": "言大凡見人之禮，則可以知其政；聞人之樂，則可以知其德。是以我從百世之後，差等百世之王，無有能遁其情者，而見其皆莫若夫子之盛也。"
                },
                {
                    "paragraph": "有若曰：‘豈惟民哉？麒麟之於走獸，鳳凰之於飛鳥，泰山之於丘垤，河海之於行潦，類也。聖人之於民，亦類也。出於其類，拔乎其萃，自生民以來，未有盛於孔子也。’”",
                    "zhushu": "垤，大結反。潦，音老。○麒麟，毛蟲之長。鳳凰，羽蟲之長。垤，蟻封也。行潦，道上無源之水也。出，高出也。拔，特起也。萃，聚也。言自古聖人，固皆異於衆人，然未有如孔子之尤盛者也。○程子曰：“孟子此章，擴前聖所未發，學者所宜潛心而玩索也。”"
                },
                {
                    "paragraph": "○孟子曰：“以力假仁者霸，霸必有大國，以德行仁者王，王不待大。湯以七十里，文王以百里。",
                    "zhushu": "力，謂土地甲兵之力。假仁者，本無是心，而借其事以爲功者也。霸，若齊桓晉文是也。以德行仁，則自吾之得於心者推之，無適而非仁也。"
                },
                {
                    "paragraph": "以力服人者，非心服也，力不贍也；以德服人者，中心悅而誠服也，如七十子之服孔子也。詩云：‘自西自東，自南自北，無思不服。’此之謂也。”",
                    "zhushu": "贍，足也。詩大雅文王有聲之篇。王霸之心，誠僞不同。故人所以應之者，其不同亦如此。○鄒氏曰：“以力服人者，有意於服人，而人不敢不服；以德服人者，無意於服人，而人不能不服。從古以來，論王霸者多矣，未有若此章之深切而著明也。”"
                },
                {
                    "paragraph": "○孟子曰：“仁則榮，不仁則辱。今惡辱而居不仁，是猶惡溼而居下也。",
                    "zhushu": "惡，去聲，下同。○好榮惡辱，人之常情。然徒惡之而不去其得之之道，不能免也。"
                },
                {
                    "paragraph": "如惡之，莫如貴德而尊士，賢者在位，能者在職。國家閒暇，及是時明其政刑。雖大國，必畏之矣。",
                    "zhushu": "閒，音閑。○此因其惡辱之情，而進之以彊仁之事也。貴德，猶尚德也。士，則指其人而言之。賢，有德者，使之在位，則足以正君而善俗。能，有才者，使之在職，則足以脩政而立事。國家閒暇，可以有爲之時也。詳味及字，則惟日不足之意可見矣。"
                },
                {
                    "paragraph": "詩云：‘迨天之未隂雨，徹彼桑土，綢繆牖戸。今此下民，或敢侮予？’孔子曰：‘爲此詩者，其知道乎！能治其國家，誰敢侮之？’",
                    "zhushu": "徹，直列反。土，音杜。綢，音稠。繆，武彪反。○詩豳風鴟鴞之篇，周公之所作也。迨，及也。徹，取也。桑土，桑根之皮也。綢繆，纏綿補葺也。牖户，巢之通氣出入處也。予，鳥自謂也。言我之備患詳密如此，今此在下之人，或敢有侮予者乎？周公以鳥之爲巢如此，比君之爲國，亦當思患而預防之。孔子讀而贊之，以爲知道也。"
                },
                {
                    "paragraph": "今國家閒暇，及是時般樂怠敖，是自求禍也。",
                    "zhushu": "般、音盤。樂，音洛。敖，音傲。○言其縱欲偷安，亦惟日不足也。"
                },
                {
                    "paragraph": "禍福無不自己求之者。",
                    "zhushu": "結上文之意。"
                },
                {
                    "paragraph": "詩云：‘永言配命，自求多福。’太甲曰：‘天作孽，猶可違；自作孽，不可活。’此之謂也。”",
                    "zhushu": "孽，魚列反。詩大雅文王之篇。永，長也。言，猶念也。配，合也。命，天命也。此言福之自己求者。太甲，商書篇名。孽，禍也。違，避也。活，生也，書作逭。逭，猶緩也。此言禍之自己求者。"
                },
                {
                    "paragraph": "○孟子曰：“尊賢使能，俊傑在位，則天下之士皆悅而願立於其朝矣。",
                    "zhushu": "朝，音潮。○俊傑，才德之異於衆者。"
                },
                {
                    "paragraph": "市廛而不征，法而不廛，則天下之商皆悅而願藏於其市矣。",
                    "zhushu": "廛，市宅也。張子曰：“或賦其市地之廛，而不征其貨；或治之以市官之法，而不賦其廛。蓋逐末者多則廛以抑之，少則不必廛也。”"
                },
                {
                    "paragraph": "關譏而不征，則天下之旅皆悅而願出於其路矣。",
                    "zhushu": "解見前篇。"
                },
                {
                    "paragraph": "耕者助而不稅，則天下之農皆悅而願耕於其野矣。",
                    "zhushu": "但使出力以助耕公田，而不税其私田也。"
                },
                {
                    "paragraph": "廛無夫里之布，則天下之民皆悅而願爲之氓矣。",
                    "zhushu": "氓，音盲。○周禮：“宅不毛者有里布，民無職事者，出夫家之征。”鄭氏謂：“宅不種桑麻者，罰之使出一里二十五家之布；民無常業者，罰之使出一夫百畝之稅，一家力役之征也。”今戰國時，一切取之。市宅之民，已賦其廛，又令出此夫里之布，非先王之法也。氓，民也。"
                },
                {
                    "paragraph": "信能行此五者，則鄰國之民仰之若父母矣。率其子弟，攻其父母，自生民以來，未有能濟者也。如此，則無敵於天下。無敵於天下者，天吏也。然而不王者，未之有也。”",
                    "zhushu": "呂氏曰：“奉行天命，謂之天吏。廢興存亡，惟天所命，不敢不從，若湯武是也。’○此章言能行王政，則寇戎為父子；不行王政，則赤子爲仇讎。"
                },
                {
                    "paragraph": "○孟子曰：“人皆有不忍人之心。",
                    "zhushu": "天地以生物為心，而所生之物因各得夫天地生物之心以爲心，所以人皆有不忍人之心也。"
                },
                {
                    "paragraph": "先王有不忍人之心，斯有不忍人之政矣。以不忍人之心，行不忍人之政，治天下可運之掌上。",
                    "zhushu": "言衆人雖有不忍人之心，然物欲害之，存焉者寡，故不能察識而推之政事之閒；惟聖人全體此心，隨感而應，故其所行無非不忍人之政也。"
                },
                {
                    "paragraph": "所以謂人皆有不忍人之心者，今人乍見孺子將入於井，皆有怵惕惻隱之心。非所以内交於孺子之父母也，非所以要譽於鄉黨朋友也，非惡其聲而然也。",
                    "zhushu": "怵，音黜。内，讀為納。要，平聲。惡，去聲，下同。○乍，猶忽也。怵惕，驚動貌。惻，傷之切也。隱，痛之深也。此即所謂不忍人之心也。內，結。要，求。聲，名也。言乍見之時，便有此心，隨見而發，非由此三者而然也。程子曰：“滿腔子是惻隱之心。”謝氏曰：“人須是識其真心。方乍見孺子入井之時，其心怵惕，乃真心也。非思而得，非勉而中，天理之自然也。內交、要譽、惡其聲而然，即人欲之私矣。”"
                },
                {
                    "paragraph": "由是觀之，無惻隱之心，非人也；無羞惡之心，非人也；無辭讓之心，非人也；無是非之心，非人也。",
                    "zhushu": "惡，去聲，下同。○羞，恥己之不善也。惡，憎人之不善也。辭，解使去己也。讓，推以與人也。是，知其善而以為是也。非，知其惡而以為非也。人之所以為心，不外乎是四者，故因論惻隱而悉數之。言人若無此，則不得謂之人，所以明其必有也。"
                },
                {
                    "paragraph": "惻隱之心，仁之端也；羞惡之心，義之端也；辭讓之心，禮之端也；是非之心，智之端也。",
                    "zhushu": "惻隱、羞惡、辭讓、是非，情也。仁、義、禮、智，性也。心，統性情者也。端，緒也。因其情之發，而性之本然可得而見，猶有物在中而緒見於外也。"
                },
                {
                    "paragraph": "人之有是四端也，猶其有四體也。有是四端而自謂不能者，自賊者也；謂其君不能者，賊其君者也。",
                    "zhushu": "四體，四肢，人之所必有者也。自謂不能者，物欲蔽之耳。"
                },
                {
                    "paragraph": "凡有四端於我者，知皆擴而充之矣，若火之始然，泉之始達。苟能充之，足以保四海；苟不充之，不足以事父母。”",
                    "zhushu": "擴，音廓。○擴，推廣之意。充，滿也。四端在我，隨處發見。知皆卽此推廣，而充滿其本然之量，則其日新又新，將有不能自已者矣。能由此而遂充之，則四海雖遠，亦吾度內，無難保者；不能充之，則雖事之至近而不能矣。○此章所論人之性情，心之體用，本然全具，而各有條理如此。學者於此，反求默識而擴充之，則天之所以與我者，可以無不盡矣。○程子曰：“人皆有是心，惟君子爲能擴而充之。不能然者，皆自棄也。然其充與不充，亦在我而已矣。”又曰：“四端不言信者，旣有誠心爲四端，則信在其中矣。”愚按：四端之信，猶五行之土。無定位，無成名，無專氣。而水、火、金、木，無不待是以生者。故土於四行無不在，於四時則寄王焉，其理亦猶是也。"
                },
                {
                    "paragraph": "○孟子曰：“矢人豈不仁於函人哉？矢人惟恐不傷人，函人惟恐傷人。巫匠亦然，故術不可不愼也。",
                    "zhushu": "函，音含。○函，甲也。惻隱之心人皆有之，是矢人之心，本非不如函人之仁也。巫者爲人祈祝，利人之生。匠者作爲棺椁，利人之死。"
                },
                {
                    "paragraph": "孔",
                    "zhushu": ""
                },
                {
                    "paragraph": "子曰：‘里仁爲美。擇不處仁，焉得智？’夫仁，天之尊爵也，人之安宅也。莫之禦而不仁，是不智也。",
                    "zhushu": "焉，於虔反。夫，音扶。○里有仁厚之俗者，猶以爲美。人擇所以自處而不於仁，安得爲智乎？此孔子之言也。仁、義、禮、智，皆天所與之良貴。而仁者天地生物之心，得之最先，而兼統四者，所謂元者善之長也，故曰尊爵。在人則爲本心全體之德，有天理自然之安，無人欲陷溺之危。人當常在其中，而不可須臾離者也，故曰安宅。此又孟子釋孔子之意，以為仁道之大如此，而自不爲之，豈非不智之甚乎？"
                },
                {
                    "paragraph": "不仁、不智、無禮、無義，人役也。人役而恥爲役，由弓人而恥爲弓，矢人而恥爲矢也。",
                    "zhushu": "由，與猶通。○以不仁故不智，不智故不知禮義之所在。"
                },
                {
                    "paragraph": "如恥之，莫如爲仁。",
                    "zhushu": "此亦因人愧恥之心，而引之使志於仁也。不言智、禮、義者，仁該全體。能爲仁，則三者在其中矣。"
                },
                {
                    "paragraph": "仁者如射，射者正己而後發。發而不中，不怨勝己者，反求諸己而已矣。”",
                    "zhushu": "中，去聲。○爲仁由己，而由人乎哉？"
                },
                {
                    "paragraph": "○孟子曰：“子路，人告之以有過則喜。",
                    "zhushu": "喜其得聞而改之，其勇於自脩如此。周子曰：“仲由喜聞過，令名無窮焉。今人有過，不喜人規，如諱疾而忌醫，寧滅其身而無悟也。噫！”程子曰：“子路，人告之以有過則喜，亦可謂百世之師矣。”"
                },
                {
                    "paragraph": "禹聞善言則拜。",
                    "zhushu": "書曰：“禹拜昌言。”蓋不待有過，而能屈己以受天下之善也。"
                },
                {
                    "paragraph": "大舜有大焉，善與人同。舍己從人，樂取於人以爲善。",
                    "zhushu": "舍，上聲。樂，音洛。○言舜之所爲，又有大於禹與子路者。善與人同，公天下之善而不為私也。己未善，則無所繫吝而舍以從人；人有善，則不待勉強而取之於己，此善與人同之目也。"
                },
                {
                    "paragraph": "自耕、稼、陶、漁以至爲帝，無非取於人者。",
                    "zhushu": "舜之側微，耕于歷山，陶于河濱，漁于雷澤。"
                },
                {
                    "paragraph": "取諸人以爲善，是與人爲善者也。故君子莫大乎與人爲善。”",
                    "zhushu": "與，猶許也，助也。取彼之善而為之於我，則彼益勸於爲善矣，是我助其爲善也。能使天下之人皆勸於爲善，君子之善，孰大於此。○此章言聖賢樂善之誠，初無彼此之閒。故其在人者有以裕於己，在己者有以及於人。"
                },
                {
                    "paragraph": "○孟子曰：“伯夷，非其君不事，非其友不友。不立於惡人之朝，不與惡人言。立於惡人之朝，與惡人言，如以朝衣朝冠坐於塗炭。推惡惡之心，思與鄕人立，其冠不正，望望然去之，若將浼焉。是故諸侯雖有善其辭命而至者，不受也。不受也者，是亦不屑就已。",
                    "zhushu": "朝，音潮。𢙣惡，上去聲，下如字。浼，莫罪反。○塗，泥也。鄕人，鄕里之常人也。望望，去而不顧之貌。浼，汙也。屑，趙氏曰：“潔也。”說文曰：“動作切切也。”不屑就，言不以就之爲潔，而切切於是也。已，語助辭。"
                },
                {
                    "paragraph": "柳下惠，不羞汙君，不卑小官。進不隱賢，必以其道。遺佚而不怨，阨窮而不憫。故曰：‘爾爲爾，我爲我，雖袒裼裸裎於我側，爾焉能浼我哉？’故由由然與之偕而不自失焉，援而止之而止。援而止之而止者，是亦不屑去已。”",
                    "zhushu": "佚，音逸。袒，音但。裼，音錫。裸，魯果反。裎，音程。焉能之焉，於虔反。○柳下惠，魯大夫展禽，居柳下而謚惠也。不隱賢，不枉道也。遺佚，放棄也。阨，困也。憫，憂也。爾爲爾至焉能浼我哉，惠之言也。袒裼，露臂也。裸裎，露身也。由由，自得之貌。偕，並處也。不自失，不失其止也。援而止之而止者，言欲去而可留也。"
                },
                {
                    "paragraph": "孟子曰：“伯夷隘，柳下惠不恭。隘與不恭，君子不由也。”",
                    "zhushu": "隘，狹窄也。不恭，𥳑慢也。夷、惠之行，固皆造乎至極之地。然旣有所偏，則不能無弊，故不可由也。"
                }
            ]
        },
        {
            "name": "公孫丑章句下",
            "paragraphs": [
                {
                    "paragraph": "公孫丑章句下",
                    "zhushu": "凡十四章。自第二章以下，記孟子出處行實爲詳。",
                    "type": 1
                },
                {
                    "paragraph": "孟子曰：“天時不如地利，地利不如人和。",
                    "zhushu": "天時，謂時日支干、孤虛、王相之屬也。地利，險阻、城池之固也。人和，得民心之和也。"
                },
                {
                    "paragraph": "三里之城，七里之郭，環而攻之而不勝。夫環而攻之，必有得天時者矣；然而不勝者，是天時不如地利也。",
                    "zhushu": "夫，音扶。○三里七里，城郭之小者。郭，外城。環，圍也。言四面攻圍，曠日持久，必有値天時之善者。"
                },
                {
                    "paragraph": "城非不高也，池非不深也，兵革非不堅利也，米粟非不多也；委而去之，是地利不如人和也。",
                    "zhushu": "革，甲也。粟，穀也。委，棄也。言不得民心，民不爲守也。"
                },
                {
                    "paragraph": "故曰：域民不以封疆之界，固國不以山谿之險，威天下不以兵革之利。得道者多助，失道者寡助。寡助之至，親戚畔之；多助之至，天下順之。",
                    "zhushu": "域，界限也。"
                },
                {
                    "paragraph": "以天下之所順，攻親戚之所畔；故君子有不戰，戰必勝矣。”",
                    "zhushu": "言不戰則已，戰則必勝。○尹氏曰：“言得天下者，凡以得民心而已。”"
                },
                {
                    "paragraph": "○孟子將朝王，王使人來曰：“寡人如就見者也，有寒疾，不可以風。朝將視朝，不識可使寡人得見乎？”對曰：“不幸而有疾，不能造朝。”",
                    "zhushu": "章內朝，並音潮，唯朝將之朝，如字。造，七到反，下同。○王，齊王也。孟子本將朝王，王不知而託疾以召孟子，故孟子亦以疾辭也。"
                },
                {
                    "paragraph": "明“昔者辭以病，今日弔，或者不可乎？”曰：“昔者疾，今日愈，如之何不弔？”",
                    "zhushu": "東郭氏，齊大夫家也。昔者，昨日也。或者，疑辭。辭疾而出弔，與孔子不見孺悲取瑟而歌同意。"
                },
                {
                    "paragraph": "王使人問疾，醫來。孟仲子對曰：“昔者有王命，有采薪之憂，不能造朝。今病小愈，趨造於朝，我不識能至否乎？”使數人要於路，曰：“請必無歸，而造於朝！”",
                    "zhushu": "要，平聲。○孟仲子，趙氏以爲孟子之從昆弟，學於孟子者也。采薪之憂，言病不能采薪，謙辭也。仲子權辭以對，又使人要孟子令勿歸而造朝，以實己言。"
                },
                {
                    "paragraph": "不得已而之景丑氏宿焉。景子曰：“內則父子，外則君臣，人之大倫也。父子主恩，君臣主敬。丑見王之敬子也，未見所以敬王也。”曰：“惡！是何言也！齊人無以仁義與王言者，豈以仁義爲不美也？其心曰‘是何足與言仁義也’云爾，則不敬莫大乎是。我非堯舜之道，不敢以陳於王前，故齊人莫如我敬王也。”",
                    "zhushu": "惡，平聲，下同。○景丑氏，齊大夫家也。景子，景丑也。惡，歎辭也。景丑所言，敬之小者也；孟子所言，敬之大者也。"
                },
                {
                    "paragraph": "景子曰：“否，非此之謂也。禮曰：‘父召，無諾；君命召，不俟駕。’固將朝也，聞王命而遂不果，宜與夫禮若不相似然。”",
                    "zhushu": "夫，音扶，下同。○禮曰：“父命呼，唯而不諾。”又曰：“君命召，在官不俟屨，在外不俟車。”言孟子本欲朝王，而聞命中止，似與此禮之意不同也。"
                },
                {
                    "paragraph": "曰：“豈謂是與？曾子曰：‘晉楚之富，不可及也。彼以其富，我以吾仁；彼以其爵，我以吾義，吾何慊乎哉？’夫豈不義而曾子言之？是或一道也。天下有達尊三：爵一，齒一，德一。朝廷莫如爵，鄉黨莫如齒，輔世長民莫如德。惡得有其一，以慢其二哉？",
                    "zhushu": "與，平聲。慊，口簟反。長，上聲。○慊，恨也，少也。或作嗛，字書以爲口銜物也。然則慊亦但爲心有所銜之義，其爲快、爲足、爲恨、爲少，則因其事而所銜有不同耳。孟子言我之意，非如景子之所言者。因引曾子之言，而云夫此豈是不義，而曾子肯以爲言，是或別有一種道理也。達，通也。蓋通天下之所尊，有此三者。曾子之說，蓋以德言之也。今齊王但有爵耳，安得以此慢於齒德乎？"
                },
                {
                    "paragraph": "故將大有爲之君，必有所不召之臣。欲有謀焉，則就之。其尊德樂道，不如是不足與有爲也。",
                    "zhushu": "樂，音洛。○大有爲之君，大有作為，非常之君也。程子曰：“古之人所以必待人君致敬盡禮而後往者，非欲自爲尊大也，爲是故耳。”"
                },
                {
                    "paragraph": "故湯之於伊尹，學焉而後臣之，故不勞而王；桓公之於管仲，學焉而後臣之，故不勞而霸。",
                    "zhushu": "先從受學，師之也。後以爲臣，任之也。"
                },
                {
                    "paragraph": "今天下地醜德齊，莫能相尚。無他，好臣其所教，而不好臣其所受教。",
                    "zhushu": "好，去聲。○醜，類也。尚，過也。所敎，謂聽從於己，可役使者也。所受教，謂己之所從學者也。"
                },
                {
                    "paragraph": "湯之於伊尹，桓公之於管仲，則不敢召。管仲且猶不可召，而况不爲管仲者乎？”",
                    "zhushu": "不爲管仲，孟子自謂也。范氏曰：“孟子之於齊，處賓師之位，非當仕有官職者，故其言如此。”○此章見賓師不以趨走承順爲恭，而以責難陳善爲敬；人君不以崇高富貴爲重，而以貴德尊士爲賢，則上下交而德業成矣。"
                },
                {
                    "paragraph": "○陳臻問曰：“前日於齊，王餽兼金一百而不受；於宋，餽七十鎰而受；於薛，餽五十鎰而受。前日之不受是，則今日之受非也；今日之受是，則前日之不受非也。夫子必居一於此矣。”",
                    "zhushu": "陳臻，孟子弟子。兼金，好金也，其價兼倍於常者。一百，百鎰也。"
                },
                {
                    "paragraph": "孟子曰：“皆是也。",
                    "zhushu": "皆適於義也。"
                },
                {
                    "paragraph": "當在宋也，予將有遠行。行者必以贐，辭曰：‘餽贐。’予何爲不受？",
                    "zhushu": "贐，徐刃反。○贐，送行者之禮也。"
                },
                {
                    "paragraph": "當在薛也，予有戒心。辭曰：‘聞戒。’故爲兵餽之，予何爲不受？",
                    "zhushu": "爲兵之爲，去聲。○時人有欲害孟子者，孟子設兵以戒備之。薛君以金餽孟子，爲兵備。辭曰：“聞子之有戒心也”。"
                },
                {
                    "paragraph": "若於齊，則未有處也。無處而餽之，是貨之也。焉有君子而可以貨取乎？”",
                    "zhushu": "焉，於䖍反。○無遠行戒心之事，是未有所處也。取，猶致也。○尹氏曰：“言君子之辭受取予，唯當於理而已。”"
                },
                {
                    "paragraph": "○孟子之平陸。謂其大夫曰：“子之持戟之士，一日而三失伍，則去之否乎？”曰：“不待三。”",
                    "zhushu": "去，上聲。○平陸，齊下邑也。大夫，邑宰也。戟，有枝兵也。士，戰士也。伍，行列也。去之，殺之也。"
                },
                {
                    "paragraph": "“然則子之失伍也亦多矣。凶年饑歲，子之民，老羸轉於溝壑，壯者散而之四方者，幾千人矣。”曰：“此非距心之所得爲也。”",
                    "zhushu": "幾，上聲。○子之失伍，言其失職，猶士之失伍也。距心，大夫名。對言此乃王之失政使然，非我所得專爲也。"
                },
                {
                    "paragraph": "曰：“今有受人之牛羊而爲之牧之者，則必爲之求牧與芻矣。求牧與芻而不得，則反諸其人乎？抑亦立而視其死與？”曰：“此則距心之罪也。”",
                    "zhushu": "爲，去聲。死與之與，平聲。○牧之，養之也。牧，牧地也。芻，草也。孟子言若不得自專，何不致其事而去。"
                },
                {
                    "paragraph": "他日，見於王曰：“王之爲都者，臣知五人焉。知其罪者，惟孔距心。爲王誦之。”王曰：“此則寡人之罪也。”",
                    "zhushu": "見，音現。爲王之爲，去聲。○爲都，治邑也。邑有先君之廟曰都。孔，大夫姓也。爲王誦其語，欲以諷曉王也。○陳氏曰：“孟子一言而齊之君臣舉知其罪，固足以興邦矣。然而齊卒不得爲善國者，豈非說而不繹，從而不改故邪？”"
                },
                {
                    "paragraph": "○孟子謂蚔鼃曰：“子之辭靈丘而請士師，似也，爲其可以言也。今旣數月矣，未可以言與？”",
                    "zhushu": "蚔，音遲。鼃，烏花反。爲，去聲。與，平聲。○蚔鼃，齊大夫也。靈丘，齊下邑。似也，言所為近似有理。可以言，謂士師近王，得以諫刑罰之不中者。"
                },
                {
                    "paragraph": "蚔鼃諫於王而不用，致爲臣而去。",
                    "zhushu": "致，猶還也。"
                },
                {
                    "paragraph": "齊人曰：“所以爲蚔鼃，則善矣；所以自爲，則吾不知也。”",
                    "zhushu": "為，去聲。○譏孟子道不行而不能去也。"
                },
                {
                    "paragraph": "公都子以吿。",
                    "zhushu": "公都子，孟子弟子也。"
                },
                {
                    "paragraph": "曰：“吾聞之也：有官守者，不得其職則去；有言責者，不得其言則去。我無官守，我無言責也，則吾進退，豈不綽綽然有餘裕哉？”",
                    "zhushu": "官守，以官為守者。言責，以言為責者。綽綽，寬貌。裕，寬意也。孟子居賓師之位，未嘗受祿。故其進退之際，寛裕如此。尹氏曰：“進退久速，當於理而已。”"
                },
                {
                    "paragraph": "○孟子為卿於齊，出弔於滕，王使蓋大夫王驩爲輔行。王驩朝暮見，反齊滕之路，未嘗與之言行事也。",
                    "zhushu": "蓋，古盍反。見，音現。○蓋，齊下邑也。王驩，王嬖臣也。輔行，副使也。反，往而還也。行事，使事也。"
                },
                {
                    "paragraph": "公孫丑曰：“齊卿之位，不爲小矣；齊滕之路，不爲近矣。反之而未嘗與言行事，何也？”曰：“夫旣或治之，予何言哉？”",
                    "zhushu": "夫，音扶。○王驩蓋攝卿以行，故曰齊卿。夫旣或治之，言有司已治之矣。孟子之待小人，不惡而嚴如此。"
                },
                {
                    "paragraph": "○孟子自齊葬於魯，反於齊，止於嬴。充虞請曰：“前日不知虞之不肖，使虞敦匠事。嚴，虞不敢請。今願竊有請也，木若以美然。”",
                    "zhushu": "孟子仕於齊，喪母，歸葬於魯。嬴，齊南邑。充虞，孟子弟子，嘗董治作棺之事者也。嚴，急也。木，棺木也。以、已通。以美，太美也。"
                },
                {
                    "paragraph": "曰：“古者棺椁無度，中古棺七寸，椁稱之。自天子達於庶人。非直爲觀美也，然後盡於人心。",
                    "zhushu": "稱，去聲。○度，厚薄尺寸也。中古，周公制禮時也。椁稱之，與棺相稱也。欲其堅厚久遠，非特爲人觀視之美而已。"
                },
                {
                    "paragraph": "不得，不可以爲悅；無財，不可以爲悅。得之爲有財，古之人皆用之，吾何爲獨不然？",
                    "zhushu": "不得，謂法制所不當得。得之爲有財，言得之而又爲有財也。或曰：“爲當作而。”"
                },
                {
                    "paragraph": "且比化者，無使土親膚，於人心獨無恔乎？",
                    "zhushu": "比，必二反。恔，音效。○比，猶爲也。化者，死者也。恔，快也。言爲死者不使土近其肌膚，於人子之心，豈不快然無所恨乎？"
                },
                {
                    "paragraph": "吾聞之君子：不以天下儉其親。”",
                    "zhushu": "送終之禮，所當得爲而不自盡，是爲天下愛惜此物，而薄於吾親也。"
                },
                {
                    "paragraph": "○沈同以其私問曰：“燕可伐與？”孟子曰：“可。子噲不得與人燕，子之不得受燕於子噲。有仕於此，而子悅之，不告於王而私與之吾子之祿爵；夫士也，亦無王命而私受之於子，則可乎？何以異於是？”",
                    "zhushu": "伐與之與，平聲；下伐與、殺與同。夫，音扶。○沈同，齊臣。以私問，非王命也。子噲、子之，事見前篇。諸侯土地人民，受之天子，傳之先君。私以與人，則與者受者皆有罪也。仕，爲官也。士，卽從仕之人也。"
                },
                {
                    "paragraph": "齊人伐燕。或問曰：“勸齊伐燕，有諸？”曰：“未也。沈同問‘燕可伐與’？吾應之曰‘可’，彼然而伐之也。彼如曰‘孰可以伐之’？則將應之曰：‘爲天吏，則可以伐之。’今有殺人者，或問之曰‘人可殺與’？則將應之曰‘可’。彼如曰‘孰可以殺之’？則將應之曰：‘爲士師，則可以殺之。’今以燕伐燕，何爲勸之哉？”",
                    "zhushu": "天吏，解見上篇。言齊無道，與燕無異，如以燕伐燕也。史記亦謂孟子勸齊伐燕，蓋傳聞此說之誤。○楊氏曰：“燕固可伐矣，故孟子曰可。使齊王能誅其君，弔其民，何不可之有？乃殺其父兄，虜其子弟，而後燕人畔之。乃以是歸咎孟子之言，則誤矣。”"
                },
                {
                    "paragraph": "○燕人畔。王曰：“吾甚慙於孟子。”",
                    "zhushu": "齊破燕後二年，燕人共立太子平爲王。"
                },
                {
                    "paragraph": "陳賈曰：“王無患焉。王自以爲與周公，孰仁且智？”王曰：“惡！是何言也？”曰：“周公使管叔監殷，管叔以殷畔。知而使之，是不仁也；不知而使之，是不智也。仁智，周公未之盡也，而况於王乎？賈請見而解之。”",
                    "zhushu": "惡、監，皆平聲。○陳賈，齊大夫也。管叔，名鮮，武王弟，周公兄也。武王勝商殺紂，立紂子武庚，而使管叔與弟蔡叔、霍叔監其國。武王崩，成王幼，周公攝政。管叔與武庚畔，周公討而誅之。"
                },
                {
                    "paragraph": "見孟子問曰：“周公何人也？”曰：“古聖人也。”曰：“使管叔監殷，管叔以殷畔也，有諸？”曰：“然。”曰：“周公知其將畔而使之與？”曰：“不知也。”“然則聖人且有過與？”曰：“周公，弟也；管叔，兄也。周公之過，不亦宜乎？",
                    "zhushu": "與，平聲。○言周公乃管叔之弟，管叔乃周公之兄，然則周公不知管叔之將畔而使之，其過有所不免矣。或曰：“周公之處管叔，不如舜之處象何也？”游氏曰：“象之惡已著，而其志不過富貴而已，故舜得以是而全之；若管叔之惡則未著，而其志其才皆非象比也，周公詎忍逆探其兄之惡而棄之邪？周公愛兄，宜無不盡者。管叔之事，聖人之不幸也。舜誠信而喜象，周公誠信而任管叔，此天理人倫之至，其用心一也。"
                },
                {
                    "paragraph": "且古之君子，過則改之；今之君子，過則順之。古之君子，其過也，如日月之食，民皆見之；及其更也，民皆仰之。今之君子，豈徒順之，又從爲之辭。”",
                    "zhushu": "更，平聲。○順，猶遂也。更，改也。辭，辯也。更之則無損於明，故民仰之。順而爲之辭，則其過愈深矣。責賈不能勉其君以遷善改過，而敎之以遂非文過也。○林氏曰：“齊王慙於孟子，蓋羞惡之心，有不能自已者。使其臣有能因是心而將順之，則義不可勝用矣。而陳賈鄙夫，方且爲之曲爲辯說，而沮其遷善攺過之心，長其餙非拒諫之惡，故孟子深責之。然此書記事，散出而無先後之次，故其說必參考而後通。若以第二篇十章十一章，置於前章之後，此章之前。則孟子之意，不待論說而自明矣。”"
                },
                {
                    "paragraph": "○孟子致爲臣而歸。",
                    "zhushu": "孟子久於齊而道不行，故去也。"
                },
                {
                    "paragraph": "王就見孟子，曰：“前日願見而不可得，得侍，同朝甚喜。今又棄寡人而歸，不識可以繼此而得見乎？”對曰：“不敢請耳，固所願也。”",
                    "zhushu": "朝，音潮。"
                },
                {
                    "paragraph": "他日，王謂時子曰：“我欲中國而授孟子室，養弟子以萬鍾，使諸大夫國人皆有所矜式。子盍爲我言之？”",
                    "zhushu": "爲，去聲。○時子，齊臣也。中國，當國之中也。萬鍾，穀祿之數也。鍾，量名，受六斛四斗。矜，敬也。式，法也。盍，何不也。"
                },
                {
                    "paragraph": "時子因陳子而以告孟子，陳子以時子之言告孟子。",
                    "zhushu": "陳子，即陳臻也。"
                },
                {
                    "paragraph": "孟子曰：“然。夫時子惡知其不可也？如使予欲富，辭十萬而受萬，是爲欲富乎？",
                    "zhushu": "夫，音扶。惡，平聲。○孟子既以道不行而去，則其義不可以復畱；而時子不知，則又有難顯言者。故但言設使我欲富，則我前日爲卿，嘗辭十萬之祿，今乃受此萬鍾之饋。是我雖欲富，亦不爲此也。"
                },
                {
                    "paragraph": "季孫曰：‘異哉子叔疑！使己爲政，不用，則亦已矣，又使其子弟爲卿。人亦孰不欲富貴？而獨於富貴之中，有私龍斷焉。’",
                    "zhushu": "龍，音壟。○此孟子引季孫之語也。季孫、子叔疑，不知何時人。龍斷，岡壟之斷而高也，義見下文。蓋子叔疑者嘗不用，而使其子弟爲卿。季孫譏其旣不得於此，而又欲求得於彼，如下文賤丈夫登龍斷者之所爲也。孟子引此以明道旣不行，復受其祿，則無以異此矣。"
                },
                {
                    "paragraph": "古之爲市也，以其所有易其所無者，有司者治之耳。有賤丈夫焉，必求龍斷而登之，以左右望而罔市利。人皆以爲賤，故從而征之。征商，自此賤丈夫始矣。孟子釋龍斷之說如此。治之，謂治其爭訟。左右望者，欲得此而又取彼也。罔，謂罔羅取之也。從而征之，謂人惡其專利，故就征其稅，後世緣此遂征商人也。○程子曰：“齊王所以處孟子者，未爲不可，孟子亦非不肯爲國人矜式者。但齊王實非欲尊孟子，乃欲以利誘之，故孟子拒而不受。”○孟子去齊，宿於晝。",
                    "zhushu": "晝，如字，或曰：“當作畫，音獲。”下同。○晝，齊西南近邑也。"
                },
                {
                    "paragraph": "有欲爲王畱行者，坐而言。不應，隱几而臥。",
                    "zhushu": "爲，去聲，下同。隱，於靳反。○隱，憑也。客坐而言，孟子不應而臥也。"
                },
                {
                    "paragraph": "客不悅曰：“弟子齊宿而後敢言，夫子臥而不聽，請勿復敢見矣。”曰：“坐！我明語子。昔者魯繆公無人乎子思之側，則不能安子思；泄柳、申詳，無人乎繆公之側，則不能安其身。",
                    "zhushu": "齊，側皆反。復，扶又反。語，去聲。○齊宿，齊戒越宿也。繆公尊禮子思，常使人候伺道達誠意於其側，乃能安而畱之也。泄柳，魯人。申詳，子張之子也。繆公尊之不如子思，然二子義不苟容，非有賢者在其君之左右維持調護之，則亦不能安其身矣。"
                },
                {
                    "paragraph": "子爲長者慮，而不及子思，子絕長者乎？長者絕子乎？”",
                    "zhushu": "長，上聲。○長者，孟子自稱也。言齊王不使子來，而子自欲爲王畱我；是所以爲我謀者，不及繆公留子思之事，而先絕我也。我之臥而不應，豈爲先絶子乎？"
                },
                {
                    "paragraph": "○孟子去齊。尹士語人曰：“不識王之不可以爲湯武，則是不明也；識其不可，然且至，則是干澤也。千里而見王，不遇故去。三宿而後出晝，是何濡滯也？士則玆不悅。”",
                    "zhushu": "語，去聲。尹士，齊人也。干，求也。澤，恩澤也。濡滯，遲畱也。"
                },
                {
                    "paragraph": "高子以告。",
                    "zhushu": "高子，亦齊人，孟子弟子也。"
                },
                {
                    "paragraph": "曰：“夫尹士惡知予哉？千里而見王，是予所欲也；不遇故去，豈予所欲哉？予不得已也。",
                    "zhushu": "夫，音扶，下同。惡，平聲。○見王，欲以行道也。今道不行，故不得已而去，非本欲如此也。"
                },
                {
                    "paragraph": "予三宿而出晝，於予心猶以爲速。王庶幾改之。王如改諸，則必反予。",
                    "zhushu": "所改必指一事而言，然今不可考矣。"
                },
                {
                    "paragraph": "夫出晝而王不予追也，予然後浩然有歸志。予雖然，豈舍王哉？王由足用爲善。王如用予，則豈徒齊民安，天下之民舉安。王庶幾改之，予日望之。",
                    "zhushu": "浩然，如水之流不可止也。○楊氏曰：“齊王天資朴實，如好勇、好貨、好色、好世俗之樂，皆以直吿而不隱於孟子，故足以爲善。若乃其心不然，而謬爲大言以欺人，是人終不可與入堯舜之道矣，何善之能爲？”"
                },
                {
                    "paragraph": "予豈若是小丈夫然哉？諫於其君而不受，則怒，悻悻然見於其面。去則窮日之力而後宿哉？”",
                    "zhushu": "悻，形頂反。見，音現。○悻悻，怒意也。窮，盡也。"
                },
                {
                    "paragraph": "尹士聞之曰：“士誠小人也。”",
                    "zhushu": "此章見聖賢行道濟時，汲汲之本心；愛君澤民，惓惓之餘意。李氏曰：“於此見君子憂則違之之情，而荷蕢者所以爲果也。”"
                },
                {
                    "paragraph": "○孟子去齊。充虞路問曰：“夫子若有不豫色然。前日虞聞諸夫子曰：‘君子不怨天，不尤人。’”",
                    "zhushu": "路問，於路中問也。豫，悅也。尤，過也。此二句實孔子之言，蓋孟子嘗稱之以教人耳。"
                },
                {
                    "paragraph": "曰：“彼一時，此一時也。",
                    "zhushu": "彼，前日。此，今日。"
                },
                {
                    "paragraph": "五百年必有王者興，其閒必有名世者。",
                    "zhushu": "自堯舜至湯，自湯至文武，皆五百餘年而聖人出。名世，謂其人德業聞望，可名於一世者，為之輔佐。若臯陶、稷、契、伊尹、萊朱、太公望、散宜生之屬。"
                },
                {
                    "paragraph": "由周而來，七百有餘歲矣。以其數則過矣，以其時考之則可矣。",
                    "zhushu": "周，謂文武之閒。數，謂五百年之期。時，謂亂極思治可以有爲之日。於是而不得一有所爲，此孟子所以不能無不豫也。"
                },
                {
                    "paragraph": "夫天，未欲平治天下也；如欲平治天下，當今之世，舍我其誰也？吾何爲不豫哉？”",
                    "zhushu": "夫，音扶。舍，上聲。○言當此之時，而使我不遇於齊，是天未欲平治天下也。然天意未可知，而其具又在我，我何爲不豫哉？然則孟子雖若有不豫然者，而實未嘗不豫也。蓋聖賢憂世之志，樂天之誠，有並行而不悖者，於此見矣。"
                },
                {
                    "paragraph": "○孟子去齊，居休。公孫丑問曰：“仕而不受祿，古之道乎？”",
                    "zhushu": "休，地名。"
                },
                {
                    "paragraph": "曰：“非也。於崇，吾得見王。退而有去志，不欲變，故不受也。",
                    "zhushu": "崇，亦地名。孟子始見齊王，必有所不合，故有去志。變，謂變其去志。"
                },
                {
                    "paragraph": "繼而有師命，不可以請。久於齊，非我志也。”",
                    "zhushu": "師命，師旅之命也。國旣被兵，難請去也。○孔氏曰：“仕而受祿，禮也；不受齊祿，義也。義之所在，禮有時而變，公孫丑欲以一端裁之，不亦誤乎？”"
                }
            ]
        },
        {
            "name": "滕文公章句上",
            "paragraphs": [
                {
                    "paragraph": "滕文公章句上",
                    "zhushu": "凡五章。",
                    "type": 1
                },
                {
                    "paragraph": "滕文公爲世子，將之楚，過宋而見孟子。",
                    "zhushu": "世子，太子也。"
                },
                {
                    "paragraph": "孟子道性善，言必稱堯舜。",
                    "zhushu": "道，言也。性者，人所稟於天以生之理也，渾然至善，未嘗有惡。人與堯舜初無少異，但衆人汩於私欲而失之，堯舜則無私欲之蔽，而能充其性爾。故孟子與世子言，每道性善，而必稱堯舜以實之。欲其知仁義不假外求，聖人可學而至，而不懈於用力也。門人不能悉記其辭，而撮其大㫖如此。程子曰：“性卽理也。天下之理，原其所自，未有不善。喜、怒、哀、樂未發，何嘗不善。發而中節，卽無往而不善；發不中節，然後爲不善。故凡言善惡，皆先善而後惡；言吉凶，皆先吉而後凶；言是非，皆先是而後非。”"
                },
                {
                    "paragraph": "世子自楚反，復見孟子。孟子曰：“世子疑吾言乎？夫道一而已矣。",
                    "zhushu": "復，扶又反。夫，音扶。○時人不知性之本善，而以聖賢爲不可企及；故世子於孟子之言不能無疑，而復來求見，蓋恐別有卑近易行之說也。孟子知之，故但吿之如此，以明古今聖愚本同一性，前言已盡，無復有他說也。"
                },
                {
                    "paragraph": "成覸謂齊景公曰：‘彼丈夫也，我丈夫也，吾何畏彼哉？’顔淵曰：‘舜何人也？予何人也？有爲者亦若是。’公明儀曰：‘文王我師也，周公豈欺我哉？’",
                    "zhushu": "覸，古莧反。○成覸，人姓名。彼，謂聖賢也。有爲者亦若是，言人能有爲，則皆如舜也。公明，姓；儀，名；魯賢人也。文王我師也，蓋周公之言。公明儀亦以文王爲必可師，故誦周公之言，而歎其不我欺也。孟子旣吿世子以道無二致，而復引此三言以明之，欲世子篤信力行，以師聖賢，不當復求他說也。"
                },
                {
                    "paragraph": "今滕，絕長補短，將五十里也，猶可以爲善國。書曰：‘若藥不瞑眩，厥疾不瘳。’”",
                    "zhushu": "瞑，莫甸反。眩，音縣。○絕，猶截也。書商書說命篇。瞑眩，憒亂。言滕國雖小，猶足爲治，但恐安於卑近，不能自克，則不足以去惡而爲善也。○愚按：孟子之言性善，始見於此，而詳具於吿子之篇。然默識而旁通之，則七篇之中，無非此理。其所以擴前聖之未發，而有功於聖人之門，程子之言信矣。"
                },
                {
                    "paragraph": "○滕定公薨。世子謂然友曰：“昔者孟子嘗與我言於宋，於心終不忘。今也不幸至於大故，吾欲使子問於孟子，然後行事。”",
                    "zhushu": "定公，文公父也。然友，世子之傅也。大故，大喪也。事，謂喪禮。"
                },
                {
                    "paragraph": "然友之鄒問於孟子。孟子曰：“不亦善乎！親喪固所自盡也。曾子曰：‘生，事之以禮；死，葬之以禮，祭之以禮，可謂孝矣。’諸侯之禮，吾未之學也；雖然，吾嘗聞之矣。三年之喪，齊疏之服，飦粥之食，自天子達於庶人，三代共之。”",
                    "zhushu": "齊，音資。疏，所居反。飦，諸延反。○當時諸侯莫能行古喪禮，而文公獨能以此爲問，故孟子善之。又言父母之喪，固人子之心所自盡者。蓋悲哀之情，痛疾之意，非自外至，宜乎文公於此有所不能自已也。但所引曾子之言，本孔子吿樊遲者，豈曾子嘗誦之以吿其門人歟？三年之喪者，子生三年，然後免於父母之懷。故父母之喪，必以三年也。齊，衣下縫也。不緝曰斬衰，緝之曰齊衰。疏，麤也，麤布也。飦，糜也。喪禮：三日始食粥。旣葬，乃疏食。此古今貴賤通行之禮也。"
                },
                {
                    "paragraph": "然友反命，定爲三年之喪。父兄百官皆不欲，曰：“吾宗國魯先君莫之行，吾先君亦莫之行也，至於子之身而反之，不可。且志曰：‘喪祭從先祖。’”曰：“吾有所受之也。”",
                    "zhushu": "父兄，同姓老臣也。滕與魯俱文王之後，而魯祖周公爲長。兄弟宗之，故滕謂魯爲宗國也。然謂二國不行三年之喪者，乃其後世之失，非周公之法本然也。志，記也，引志之言而釋其意。以爲所以如此者，蓋爲上世以來，有所傳受；雖或不同，不可改也。然志所言，本謂先王之世舊俗所傳，禮文小異而可以通行者耳，不謂後世失禮之甚者也。"
                },
                {
                    "paragraph": "謂然友曰：“吾他日未嘗學問，好馳馬試劒。今也父兄百官不我足也，恐其不能盡於大事，子爲我問孟子。”然友復之鄒問孟子。孟子曰：“然。不可以他求者也。孔子曰：‘君薨，聽於冢宰。歠粥，面深墨。卽位而哭，百官有司，莫敢不哀，先之也。’上有好者，下必有甚焉者矣。‘君子之德，風也；小人之德，草也。草尚之風必偃。’是在世子。”",
                    "zhushu": "好、為，皆去聲。復，扶又反。歠，川悅反。○不我足，謂不以我滿足其意也。然者，然其不我足之言。不可他求者，言當責之於己。冢宰，六卿之長也。歠，飲也。深墨，甚黑色也。卽，就也。尙，加也。論語作上，古字通也。偃，伏也。孟子言但在世子自盡其哀而已。"
                },
                {
                    "paragraph": "然友反命。世子曰：“然。是誠在我。”五月居廬，未有命戒。百官族人可謂曰知。及至葬，四方來觀之，顏色之戚，哭泣之哀，弔者大悅。",
                    "zhushu": "諸侯五月而葬，未葬，居倚廬於中門之外。居喪不言，故未有命令敎戒也。可謂曰知，疑有闕誤。或曰：“皆謂世子之知禮也。”○林氏曰：“孟子之時，喪禮旣壞，然三年之喪，惻隱之心，痛疾之意，出於人心之所固有者，初未嘗亡也。唯其溺於流俗之弊，是以喪其良心而不自知耳。文公見孟子而聞性善堯舜之說，則固有以啟發其良心矣，是以至此而哀痛之誠心發焉。及其父兄百官皆不欲行，則亦反躬自責，悼其前行之不足以取信，而不敢有非其父兄百官之心。雖其資質有過人者，而學問之力，亦不可誣也。及其斷然行之，而遠近見聞無不悅服，則以人心之所同然者，自我發之，而彼之心悅誠服，亦有所不期然而然者。人性之善，豈不信哉？”"
                },
                {
                    "paragraph": "○滕文公問爲國。",
                    "zhushu": "文公以禮聘孟子，故孟子至滕，而文公問之。"
                },
                {
                    "paragraph": "孟子曰：“民事不可緩也。詩云：‘晝爾于茅，宵爾索綯；亟其乘屋，其始播百穀。’",
                    "zhushu": "綯，音陶。亟，紀力反。○民事，謂農事。詩豳風七月之篇。于，往取也。綯，絞也。亟，絞也。亟，急也。乘，升也。播，布也。言農事至重，人君不可以爲緩而忽之。故引詩言治屋之急如此者，蓋以來春將復始播百穀，而不暇爲此也。"
                },
                {
                    "paragraph": "民之爲道也，有恆產者有恆心，無恆產者無恆心。苟無恆心，放辟邪侈，無不爲已。及陷乎罪，然後從而刑之，是罔民也。焉有仁人在位，罔民而可爲也？",
                    "zhushu": "音義並見前篇。"
                },
                {
                    "paragraph": "是故賢君必恭儉禮下，取於民有制。",
                    "zhushu": "恭則能以禮接下，儉則能取民以制。"
                },
                {
                    "paragraph": "陽虎曰：‘爲富不仁矣，爲仁不富矣。’",
                    "zhushu": "陽虎，陽貨，魯季氏家臣也。天理人欲，不容並立。虎之言此，恐爲仁之害於富也；孟子引之，恐爲富之害於仁也。君子小人，每相反而已矣。"
                },
                {
                    "paragraph": "夏后氏五十而貢，殷人七十而助，周人百畝而徹，其實皆什一也。徹者，徹也；助者，藉也。",
                    "zhushu": "徹，勅列反。藉，子夜反。○此以下，乃言制民常產，與其取之之制也。夏時一夫授田五十畝，而每夫計其五畝之入以爲貢。商人始爲井田之制，以六百三十畝之地，畫爲九區，區七十畝。中爲公田，其外八家各授一區，但借其力以助耕公田，而不復税其私田。周時一夫授田百畝。鄉遂用貢法，十夫有溝；都鄙用助法，八家同井。耕則通力而作，收則計畝而分，故謂之徹。其實皆什一者，貢法固以十分之一爲常數，惟助法乃是九一，而商制不可考。周制則公田百畝，中以二十畝爲廬舍，一夫所耕公田實計十畝。通私田百畝，爲十一分而取其一，蓋又輕於什一矣。竊料商制亦當似此，而以十四畝爲廬舍，一夫實耕公田七畝，是亦不過什一也。徹，通也，均也。藉，借也。"
                },
                {
                    "paragraph": "龍子曰：‘治地莫善於助，莫不善於貢。貢者校數歲之中以爲常。樂歲，粒米狼戾，多取之而不爲虐，則寡取之；凶年，糞其田而不足，則必取盈焉。爲民父母，使民盻盻然，將終歲勤動，不得以養其父母，又稱貸而益之。使老稚轉乎溝壑，惡在其爲民父母也？’",
                    "zhushu": "樂，音洛。盻，五禮反，從目從兮。或音普莧反者非。養，去聲。惡，平聲。○龍子，古賢人。狼戾，猶狼藉，言多也。糞，壅也。盈，滿也。盻，恨視也。勤動，勞苦也。稱，舉也。貸，借也。取物於人，而出息以償之也。益之，以足取盈之數也。稚，幼子也。"
                },
                {
                    "paragraph": "夫世祿，滕固行之矣。",
                    "zhushu": "夫，音扶。○孟子嘗言文王治岐，耕者九一，仕者世祿，二者王政之本也。今世祿滕已行之，惟助法未行，故取於民者無制耳。蓋世祿者，授之土田，使之食其公田之入，實與助法相爲表裏，所以使君子野人各有定業，而上下相安者也，故下文遂言助法。"
                },
                {
                    "paragraph": "詩云：‘雨我公田，遂及我私。’惟助爲有公田。由此觀之，雖周亦助也。",
                    "zhushu": "雨，于付反。○詩小雅大田之篇。雨，降雨也。言願天雨於公田，而遂及私田，先公而後私也。當時助法盡廢，典籍不存，惟有此詩，可見周亦用助，故引之也。"
                },
                {
                    "paragraph": "設爲庠序學校以敎之：庠者，養也；校者，敎也；序者，射也。夏曰校，殷曰序，周曰庠，學則三代共之，皆所以明人倫也。人倫明於上，小民親於下。",
                    "zhushu": "庠以養老爲義，校以敎民爲義，序以習射爲義，皆鄕學也。學，國學也。共之，無異名也。倫，序也。父子有親，君臣有義，夫婦有別，長幼有序，朋友有信，此人之大倫也。庠序學校，皆以明此而已。"
                },
                {
                    "paragraph": "有王者起，必來取法，是爲王者師也。",
                    "zhushu": "滕國褊小，雖行仁政，未必能興王業；然爲王者師，則雖不有天下，而其澤亦足以及天下矣。聖賢至公無我之心，於此可見。"
                },
                {
                    "paragraph": "詩云‘周雖舊邦，其命惟新’，文王之謂也。子力行之，亦以新子之國。”",
                    "zhushu": "詩大雅文王之篇。言周雖后稷以來，舊為諸侯，其受天命而有天下，則自文王始也。子，指文公，諸侯未踰年之稱也。"
                },
                {
                    "paragraph": "使畢戰問井地。孟子曰：“子之君將行仁政，選擇而使子，子必勉之！夫仁政，必自經界始。經界不正，井地不均，穀祿不平。是故暴君汙吏必慢其經界。經界旣正，分田制祿可坐而定也。",
                    "zhushu": "夫，音扶。○畢戰，滕臣。文公因孟子之言，而使畢戰主爲井地之事，故又使之來問其詳也。井地，卽井田也。經界，謂治地分田，經畫其溝塗封植之界也。此法不脩，則田無定分，而豪強得以兼并，故井地有不釣；賦無定法，而貪暴得以多取，故穀祿有不平。此欲行仁政者之所以必從此始，而暴君汙吏則必欲慢而廢之也。有以正之，則分田制祿，可不勞而定矣。"
                },
                {
                    "paragraph": "夫滕壤地褊小，將爲君子焉，將爲野人焉。無君子莫治野人，無野人莫養君子。",
                    "zhushu": "夫，音扶。養，去聲。○言滕地雖小，然其閒亦必有為君子而仕者，亦必有為野人而耕者，是以分田制祿之法，不可偏廢也。"
                },
                {
                    "paragraph": "請野九一而助，國中什一使自賦。",
                    "zhushu": "此分田制祿之常法，所以治野人使養君子也。野，郊外都鄙之地也。九一而助，為公田而行助法也。國中，郊門之內，鄉遂之地也。田不井授，但為溝洫，使什而自賦其一，蓋用貢法也。周所謂徹法者蓋如此，以此推之，當時非惟助法不行，其貢亦不止什一矣。"
                },
                {
                    "paragraph": "卿以下必有圭田，圭田五十畝。",
                    "zhushu": "此世祿常制之外，又有圭田，所以厚君子也。圭，潔也，所以奉祭祀也。不言世祿者，滕已行之，但此未備耳。"
                },
                {
                    "paragraph": "餘夫二十五畝。",
                    "zhushu": "程子曰：“一夫上父母，下妻子，以五口八口爲率，受田百畝。如有弟，是餘夫也。年十六，別受田二十五畝，俟其壯而有室，然後更受百畝之田。”愚按：此百畝常制之外，又有餘夫之田，以厚野人也。"
                },
                {
                    "paragraph": "死徙無出鄕，鄕田同井。出入相友，守望相助，疾病相扶持，則百姓親睦。",
                    "zhushu": "死，謂葬也。徙，謂徙其居也。同井者，八家也。友，猶伴也。守望，防寇盜也。"
                },
                {
                    "paragraph": "方里而井，井九百畝，其中爲公田。八家皆私百畝，同養公田。公事畢，然後敢治私事，所以别野人也。",
                    "zhushu": "養，去聲。别，彼列反。○此詳言井田形體之制，乃周之助法也。公田以爲君子之祿，而私田野人之所受。先公後私，所以別君子野人之分也。不言君子，據野人而言，省文耳。上言野及國中二法，此獨詳於治野者，國中貢法，當時已行，但取之過於什一爾。"
                },
                {
                    "paragraph": "此其大略也。若夫潤澤之，則在君與子矣。”",
                    "zhushu": "夫，音扶。○井地之法，諸侯皆去其籍，此特其大略而已。潤澤，謂因時制宐，使合於人情，宐於土俗，而不失乎先王之意也。○呂氏曰：“子張子慨然有意三代之治。論治人先務，未始不以經界爲急。講求法制，粲然備具。要之可以行於今，如有用我者，舉而措之耳。嘗曰：‘仁政必自經界始。貧富不均，敎養無法；雖欲言治，皆苟而已。世之病難行者，未始不以亟奪富人之田爲辭。然兹法之行，悅之者衆。苟處之有術，期以數年，不刑一人而可復。所病者，特上之未行耳。’乃言曰：‘縱不能行之天下，猶可驗之一鄕。’方與學者議古之法，買田一方，畫爲數井。上不失公家之賦役。退以其私，正經界，分宅里，立斂法，廣儲蓄，興學校，成禮俗，救菑卹患，厚本抑末。足以推先王之遺法，明當今之可行。有志未就而卒。”○愚按：喪禮經界兩章，見孟子之學，識其大者。是以雖當禮法廢壞之後，制度節文不可復考，而能因略以致詳，推舊而爲新；不屑屑於旣往之迹，而能合乎先王之意，眞可謂命世亞聖之才矣。"
                },
                {
                    "paragraph": "○有爲神農之言者許行，自楚之滕，踵門而告文公曰：“遠方之人聞君行仁政，願受一廛而爲氓。”文公與之處，其徒數十人，皆衣褐，捆屨、織席以爲食。",
                    "zhushu": "衣，去聲。捆，音閫。○神農，炎帝神農氏。始爲耒耜，敎民稼穡者也。爲其言者，史遷所謂農家者流也。許，姓，行，名也。踵門，足至門也。仁政，上章所言井地之法也。廛，民所居也。氓，野人之稱。褐，毛布，賤者之服也。捆，扣㧻之欲其堅也。以爲食，賣以供食也。程子曰：“許行所謂神農之言，乃後世稱述上古之事，失其義理者耳，猶隂陽、醫、方稱黄帝之說也。”"
                },
                {
                    "paragraph": "陳良之徒陳相與其弟辛，負耒耜而自宋之滕，曰：“聞君行聖人之政，是亦聖人也，願爲聖人氓。”",
                    "zhushu": "陳良，楚之儒者。耜，所以起土。耒，其柄也。"
                },
                {
                    "paragraph": "陳相見許行而大悅，盡棄其學而學焉。陳相見孟子，道許行之言曰：“滕君，則誠賢君也；雖然，未聞道也。賢者與民並耕而食，饔飱而治。今也滕有倉廩府庫，則是厲民而以自養也，惡得賢？”",
                    "zhushu": "饔，音雍。飧，音孫。惡，平聲。○饔飧，熟食也。朝曰饔，夕曰飧。言當自炊爨以爲食，而兼治民事也。厲，病也。許行此言，蓋欲隂壞孟子分别君子野人之法。"
                },
                {
                    "paragraph": "孟子曰：“許子必種粟而後食乎？”曰：“然。”“許子必織布而後衣乎？”曰：“否。許子衣褐。”“許子冠乎？”曰：“冠。”曰：“奚冠？”曰：“冠素。”曰：“自織之與？”曰：“否。以粟易之。”曰：“許子奚爲不自織？”曰：“害於耕。”曰：“許子以釜甑爨，以鐵耕乎？”曰：“然。”“自爲之與？”曰：“否。以粟易之。”",
                    "zhushu": "衣，去聲。與，平聲。○釜，所以煑。甑，所以炊。爨，然火也。鐵，耜屬也。此語八反，皆孟子問而陳相對也。"
                },
                {
                    "paragraph": "“以粟易械器者，不爲厲陶冶；陶冶亦以其械器易粟者，豈爲厲農夫哉？且許子何不爲陶冶。舍皆取諸其宮中而用之？何爲紛紛然與百工交易？何許子之不憚煩？”曰：“百工之事，固不可耕且爲也。”",
                    "zhushu": "舍，去聲。○此孟子言而陳相對也。械器，釜甑之屬也。陶，爲甑者。冶，為釜鐵者。舍，止也，或讀屬上句。舍，謂作陶冶之處也。"
                },
                {
                    "paragraph": "“然則治天下獨可耕且爲與？有大人之事，有小人之事。且一人之身，而百工之所爲備。如必自爲而後用之，是率天下而路也。故曰：或勞心，或勞力；勞心者治人，勞力者治於人；治於人者食人，治人者食於人：天下之通義也。",
                    "zhushu": "與，平聲。食，音嗣。○此以下皆孟子言也。路，謂奔走道路，無時休息也。治於人者，見治於人也。食人者，出賦稅以給公上也。食於人者，見食於人也。此四句皆古語，而孟子引之也。君子無小人則飢，小人無君子則亂。以此相易，正猶農夫陶冶以粟與械器相易，乃所以相濟而非所以相病也。治天下者，豈必耕且爲哉？"
                },
                {
                    "paragraph": "當堯之時，天下猶未平，洪水橫流，氾濫於天下。草木暢茂，禽獸繁殖，五穀不登，禽獸偪人。獸蹄鳥跡之道，交於中國。堯獨憂之，舉舜而敷治焉。舜使益掌火，益烈山澤而焚之，禽獸逃匿。禹疏九河，瀹濟漯，而注諸海；決汝漢，排淮泗，而注之江，然後中國可得而食也。當是時也，禹八年於外，三過其門而不入，雖欲耕，得乎？",
                    "zhushu": "瀹，音藥。濟，子禮反。漯，他合反。○天下猶未平者，洪荒之世，生民之害多矣；聖人迭興，漸次除治，至此尚未盡平也。洪，大也。橫流，不由其道而散溢妄行也。氾濫，橫流之貌。暢茂，長盛也。繁殖，衆多也。五穀，稻、黍、稷、麥、菽也。登，成熟也。道，路也。獸蹄鳥跡交於中國，言禽獸多也。敷，布也。益，舜臣名。烈，熾也。禽獸逃匿，然後禹得施治水之功。疏，通也，分也。九河：曰徒駭，曰太史，曰馬頰，曰覆釜，曰胡蘇，曰簡，曰潔，曰鉤盤，曰鬲津。瀹，亦疏通之意。濟漯，二水名。決、排，皆去其壅塞也。汝、漢、淮、泗，亦皆水名也。據禹貢及今水路，惟漢水入江耳。汝泗則入淮，而淮自入海。此謂四水皆入於江，記者之誤也。"
                },
                {
                    "paragraph": "后稷敎民稼穡。樹藝五穀，五穀熟而民人育。人之有道也，飽食、煖衣、逸居而無教，則近於禽獸。聖人有憂之，使契爲司徒，敎以人倫：父子有親，君臣有義，夫婦有别，長幼有序，朋友有信。放勳曰：‘勞之來之，匡之直之，輔之翼之，使自得之，又從而振德之。’聖人之憂民如此，而暇耕乎？",
                    "zhushu": "契，音薛。別，彼列反。長、放，皆上聲。勞、來，皆去聲。○言水土平，然後得以敎稼穡；衣食足，然後得以施教化。后稷，官名，棄爲之。然言敎民，則亦非並耕矣。樹，亦種也。藝，殖也。契，亦舜臣名也。司徒，官名也。人之有道，言其皆有秉彝之性也。然無敎則亦放逸怠惰而失之，故聖人設官而敎以人倫，亦因其固有者而道之耳。書曰：“天敘有典，勑我五典五惇哉。”此之謂也。放勳，本史臣贊堯之辭，孟子因以爲堯號也。德，猶惠也。堯言，勞者勞之，來者來之，邪者正之，枉者直之，輔以立之，翼以行之，使自得其性矣，又從而提撕警覺以加惠焉，不使其放逸怠惰而或失之。蓋命契之辭也。"
                },
                {
                    "paragraph": "堯以不得舜爲己憂，舜以不得禹、臯陶爲己憂。夫以百畝之不易爲己憂者，農夫也。",
                    "zhushu": "夫，音扶。○易，去聲。易，治也。堯舜之憂民，非事事而憂之也，急先務而已。所以憂民者其大如此，則不惟不暇耕，而亦不必耕矣。"
                },
                {
                    "paragraph": "分人以財謂之惠，敎人以善謂之忠，爲天下得人者謂之仁。是故以天下與人易，爲天下得人難。",
                    "zhushu": "爲、易，並去聲。○分人以財，小惠而已。敎人以善，雖有愛民之實，然其所及亦有限而難久。惟若堯之得舜，舜之得禹臯陶，及所謂爲天下得人者，而其恩惠廣大，教化無窮矣，此其所以爲仁也。"
                },
                {
                    "paragraph": "孔",
                    "zhushu": ""
                },
                {
                    "paragraph": "子曰：‘大哉堯之爲君！惟天爲大，惟堯則之，蕩蕩乎民無能名焉！君哉舜也！巍巍乎有天下而不與焉！’堯舜之治天下，豈無所用其心哉？亦不用於耕耳。",
                    "zhushu": "與，去聲。○則，法也。蕩蕩，廣大之貌。君哉，言盡君道也。巍巍，高大之貌。不與，猶言不相關，言其不以位爲樂也。"
                },
                {
                    "paragraph": "吾聞用夏變夷者，未聞變於夷者也。陳良，楚產也。悅周公、仲尼之道，北學於中國。北方之學者，未能或之先也。彼所謂豪傑之士也。子之兄弟事之數十年，師死而遂倍之。",
                    "zhushu": "此以下責陳相倍師而學許行也。夏，諸夏禮義之敎也。變夷，變化蠻夷之人也。變於夷，反見變化於蠻夷之人也。產，生也。陳良生於楚，在中國之南，故北遊而學於中國也。先，過也。豪傑，才德出衆之稱，言其能自拔於流俗也。倍，與背同。言陳良用夏變夷，陳相變於夷也。"
                },
                {
                    "paragraph": "昔者孔子没，三年之外，門人治任將歸，入揖於子貢，相嚮而哭，皆失聲，然後歸。子貢反，築室於場，獨居三年，然後歸。他日，子夏、子張、子游以有若似聖人，欲以所事孔子事之，彊曾子。曾子曰：‘不可。江漢以濯之，秋陽以暴之，皜皜乎不可尚已。’",
                    "zhushu": "任，平聲。彊，上聲。暴，蒲木反。皜，音杲。○三年，古者爲師心喪三年，若喪父而無服也。任，擔也。場，冢上之壇場也。有若似聖人，蓋其言行氣象有似之者，如檀弓所記子游謂有若之言似夫子之類是也。所事孔子，所以事夫子之禮也。江漢水多，言濯之潔也。秋日燥烈，言暴之乾也。皜皜，潔白貌。尙，加也。言夫子道德明著，光輝潔白，非有若所能彷彿也。或曰：“此三語者，孟子贊美曾子之辭也。”"
                },
                {
                    "paragraph": "今也南蠻鴃舌之人，非先王之道，子倍子之師而學之，亦異於曾子矣。",
                    "zhushu": "鴃，亦作鵙，古役反。○鴃，博勞也，惡聲之鳥。南蠻之聲似之，指許行也。"
                },
                {
                    "paragraph": "吾聞出於幽谷遷于喬木者，未聞下喬木而入於幽谷者。",
                    "zhushu": "小雅伐木之詩云：“伐木丁丁，鳥鳴嚶嚶，出自幽谷，遷于喬木。”"
                },
                {
                    "paragraph": "魯頌曰：‘戎狄是膺，荆舒是懲。’周公方且膺之，子是之學，亦爲不善變矣。”",
                    "zhushu": "魯頌閟宮之篇也。膺，擊也。荆，楚本號也。舒，國名，近楚者也。懲，艾也。按今此詩爲僖公之頌，而孟子以周公言之，亦斷章取義也。"
                },
                {
                    "paragraph": "“從許子之道，則市賈不貳，國中無僞。雖使五尺之童適市，莫之或欺。布帛長短同，則賈相若；麻縷絲絮輕重同，則賈相若；五穀多寡同，則賈相若；屨大小同，則賈相若。”",
                    "zhushu": "賈音價，下同。○陳相又言許子之道如此。蓋神農始為市井，故許行又託於神農，而有是說也。五尺之童，言幼小無知也。許行欲使市中所粥之物，皆不論精粗美惡，但以長短輕重多寡大小爲價也。"
                },
                {
                    "paragraph": "曰：“夫物之不齊，物之情也；或相倍蓰，或相什伯，或相千萬。子比而同之，是亂天下也。巨屨小屨同賈，人豈爲之哉？從許子之道，相率而爲僞者也，惡能治國家？”",
                    "zhushu": "夫，音扶。蓰，音師，又山綺反。比，必二反。惡，平聲。○倍，一倍也。蓰，五倍也。什伯千萬，皆倍數也。比，次也。孟子言物之不齊，乃其自然之理，其有精粗，猶其有大小也。若大屨小屨同價，則人豈肯爲其大者哉？今不論精粗，使之同價，是使天下之人皆不肯爲其精者，而競爲濫惡之物以相欺耳。"
                },
                {
                    "paragraph": "○墨者夷之，因徐辟而求見孟子。孟子曰：“吾固願見，今吾尚病，病愈，我且往見，夷子不來！”",
                    "zhushu": "辟，音璧，又音闢。○墨者，治墨翟之道者。夷，姓；之，名。徐辟，孟子弟子。孟子稱疾，疑亦託辭以觀其意之誠否。"
                },
                {
                    "paragraph": "他日又求見孟子。孟子曰：“吾今則可以見矣。不直，則道不見；我且直之。吾聞夷子墨者。墨之治喪也，以薄爲其道也。夷子思以易天下，豈以爲非是而不貴也？然而夷子葬其親厚，則是以所賤事親也。”",
                    "zhushu": "不見之見，音現。○又求見，則其意已誠矣，故因徐辟以質之如此。直，盡言以相正也。莊子曰：“墨子生不歌，死無服，桐棺三寸而無槨。”是墨之治喪，以薄爲道也。易天下，謂移易天下之風俗也。夷子學於墨氏而不從其教，其心必有所不安者，故孟子因以詰之。"
                },
                {
                    "paragraph": "徐子以告夷子。夷子曰：“儒者之道，古之人‘若保赤子’，此言何謂也？之則以爲愛無差等，施由親始。”徐子以吿孟子。孟子曰：“夫夷子，信以爲人之親其兄之子爲若親其鄰之赤子乎？彼有取爾也。赤子匍匐將入井，非赤子之罪也。且天之生物也，使之一本，而夷子二本故也。",
                    "zhushu": "夫，音扶，下同。匍，音蒲。匐，蒲北反。○“若保赤子”，周書康誥篇文，此儒者之言也。夷子引之，蓋欲援儒而入於墨，以拒孟子之非己。又曰：“愛無差等，施由親始”，則推墨而附於儒，以釋己所以厚葬其親之意，皆所謂遁辭也。孟子言人之愛其兄子與鄰之子，本有差等。書之取譬，本爲小民無知而犯法，如赤子無知而入井耳。且人物之生，必各本於父母而無二，乃自然之理，若天使之然也。故其愛由此立，而推以及人，自有差等。今如夷子之言，則是視其父母本無異於路人，但其施之之序，姑自此始耳。非二本而何哉？然其於先後之間，猶知所擇，則又其本心之明有終不得而息者，此其所以卒能受命而自覺其非也。"
                },
                {
                    "paragraph": "蓋上世嘗有不葬其親者。其親死，則舉而委之於壑。他日過之，狐貍食之，蠅蚋姑嘬之。其顙有泚，睨而不視。夫泚也，非爲人泚，中心達於面目。蓋歸反虆梩而掩之。掩之誠是也，則孝子仁人之掩其親，亦必有道矣。”",
                    "zhushu": "蚋，音汭。嘬，楚怪反，泚，七禮反。睨，音詣。爲，去聲。虆，力追反。梩，力知反。○因夷子厚葬其親而言此，以深明一本之意。上世，謂太古也。委，棄也。壑，山水所趨也。蚋，蚊屬。姑，語助聲，或曰螻蛄也。嘬，攢共食之也。顙，額也。泚，泚然汗出之貌。睨，邪視也。視，正視也。不能不視，而又不忍正視，哀痛迫切，不能爲心之甚也。非爲人泚，言非爲他人見之而然也。所謂一本者，於此見之，尤爲親切。蓋惟至親故如此，在他人，則雖有不忍之心，而其哀痛迫切，不至若此之甚矣。反，覆也。虆，土籠也。梩，土轝也。於是歸而掩覆其親之尸，此葬埋之禮所由起也。此掩其親者，若所當然，則孝子仁人所以掩其親者，必有其道，而不以薄爲貴矣。"
                },
                {
                    "paragraph": "徐子以告夷子。夷子憮然爲閒曰：“命之矣。”",
                    "zhushu": "憮，音武。閒，如字。○憮然，茫然自失之貌。為閒者，有頃之閒也。命，猶敎也。言孟子已教我矣。蓋因其本心之明，以攻其所學之蔽，是以吾之言易入，而彼之惑易解也。"
                }
            ]
        },
        {
            "name": "滕文公章句下",
            "paragraphs": [
                {
                    "paragraph": "滕文公章句下",
                    "zhushu": "凡十章。",
                    "type": 1
                },
                {
                    "paragraph": "陳代曰：“不見諸侯，宜若小然；今一見之，大則以王，小則以霸。且志曰：‘枉尺而直尋’，宜若可爲也。”",
                    "zhushu": "王，去聲。○陳代，孟子弟子也。小，謂小節也。枉，屈也。直，伸也。八尺曰尋。枉尺直尋，猶屈己一見諸侯，而可以致王霸，所屈者小，所伸者大也。"
                },
                {
                    "paragraph": "孟子曰：“昔齊景公田，招虞人以旌，不至，將殺之。志士不忘在溝壑，勇士不忘喪其元。孔子奚取焉？取非其招不往也，如不待其招而往，何哉？",
                    "zhushu": "喪，去聲。○田，獵也。虞人，守苑囿之吏也。招大夫以旌，招虞人以皮冠。元，首也。志士固窮，常念死無棺椁，棄溝壑而不恨；勇士輕生，常念戰鬭而死，喪其首而不顧也。此二句，乃孔子歎美虞人之言。夫虞人招之不以其物，尚守死而不往，况君子豈可不待其招而自往見之邪？此以上吿之以不可往見之意。"
                },
                {
                    "paragraph": "且夫枉尺而直尋者，以利言也。如以利，則枉尋直尺而利，亦可爲與？",
                    "zhushu": "夫，音扶。與，平聲。○此以下，正其所稱枉尺直尋之非。夫所謂枉小而所伸者大則爲之者，計其利耳。一有計利之心，則雖枉多伸少而有利，亦將爲之邪？甚言其不可也。"
                },
                {
                    "paragraph": "昔者趙簡子使王良與嬖奚乘，終日而不獲一禽。嬖奚反命曰：‘天下之賤工也。’或以吿王良。良曰：‘請復之。’彊而後可，一朝而獲十禽。嬖奚反命曰：‘天下之良工也。’簡子曰：‘我使掌與女乘。’謂王良。良不可，曰：‘吾爲之範我馳驅，終日不獲一；爲之詭遇，一朝而獲十。詩云：“不失其馳，舍矢如破。”我不貫與小人乘，請辭。’",
                    "zhushu": "乘，去聲。彊，上聲。女，音汝。爲，去聲。舍，上聲。○趙𥳑子，晉大夫趙鞅也。王良，善御者也。嬖奚，𥳑子倖臣。與之乘，爲之御也。復之，再乘也。彊而後可，嬖奚不肯，彊之而後肯也。一朝，自晨至食時也。掌，專主也。範，法度也。詭遇，不正而與禽遇也。言奚不善射，以法馳驅則不獲，廢法詭遇而後中也。詩小雅車攻之篇。言御者不失其馳驅之法，而射者發矢皆中而力，今嬖奚不能也。貫，習也。"
                },
                {
                    "paragraph": "御者且羞與射者比。比而得禽獸，雖若丘陵，弗爲也。如枉道而從彼，何也？且子過矣，枉己者，未有能直人者也。”",
                    "zhushu": "比，必二反。○比，阿黨也。若丘陵，言多也。○或曰：“居今之世，出處去就不必一一中節，欲其一一中節，則道不得行矣。”楊氏曰：“何其不自重也，枉己其能直人乎？古之人寧道之不行，而不輕其去就；是以孔孟雖在春秋戰國之時，而進必以正，以至終不得行而死也。使不卹其去就而可以行道，孔孟當先爲之矣。孔孟豈不欲道之行哉？”"
                },
                {
                    "paragraph": "○景春曰：“公孫衍、張儀豈不誠大丈夫哉？一怒而諸侯懼，安居而天下熄。”",
                    "zhushu": "景春，人姓名。公孫衍、張儀，皆魏人。怒則說諸侯使相攻伐，故諸侯懼也。"
                },
                {
                    "paragraph": "孟子曰：“是焉得爲大丈夫乎？子未學禮乎？丈夫之冠也，父命之；女子之嫁也，母命之，往送之門，戒之曰：‘往之女家，必敬必戒，無違夫子！’以順爲正者，妾婦之道也。",
                    "zhushu": "焉，於䖍反。冠，去聲。女家之女，音汝。○加冠於首曰冠。女家，夫家也。婦人內夫家，以嫁爲歸也。夫子，夫也。女子從人，以順爲正道也。蓋言二子阿諛苟容，竊取權勢，乃妾婦順從之道耳，非丈夫之事也。"
                },
                {
                    "paragraph": "居天下之廣居，立天下之正位，行天下之大道。得志與民由之，不得志獨行其道。富貴不能淫，貧賤不能移，威武不能屈。此之謂大丈夫。”",
                    "zhushu": "廣居，仁也。正位，禮也。大道，義也。與民由之，推其所得於人也；獨行其道，守其所得於己也。淫，蕩其心也。移，變其節也。屈，挫其志也。○何叔京曰：“戰國之時，聖賢道否，天下不復見其德業之盛；但見姦巧之徒，得志橫行，氣焰可畏，遂以爲大丈夫。不知由君子觀之，是乃妾婦之道耳，何足道哉？”"
                },
                {
                    "paragraph": "○周霄問曰：“古之君子仕乎？”孟子曰：“仕。傳曰：‘孔子三月無君，則皇皇如也，出疆必載質。’公明儀曰：‘古之人三月無君則弔。’”",
                    "zhushu": "傳，直戀反。質與贄同，下同。○周霄，魏人。無君，謂不得仕而事君也。皇皇，如有求而弗得之意。出疆，謂失位而去國也。質，所執以見人者，如士則執雉也。出疆載之者，將以見所適國之君而事之也。"
                },
                {
                    "paragraph": "“三月無君則弔，不以急乎？”",
                    "zhushu": "周霄問也。以、已通，太也。後章放此。"
                },
                {
                    "paragraph": "曰：“士之失位也，猶諸侯之失國家也。禮曰：‘諸侯耕助，以供粢盛；夫人蠶繅，以爲衣服。犧牲不成，粢盛不潔，衣服不備，不敢以祭。惟士無田，則亦不祭。’牲殺器皿衣服不備，不敢以祭，則不敢以宴，亦不足弔乎？”",
                    "zhushu": "盛，音成。繅，素刀反。皿，武永反。○禮曰：“諸侯爲藉百畝，冕而靑紘，躬秉耒以耕，而庶人助以終畝。收而藏之御廩，以供宗廟之粢盛。使世婦蠶于公桑蠶室，奉繭以示于君，遂獻于夫人。夫人副禕受之，繅三盆手，遂布于三宮世婦，使繅以爲黼黻文章，而服以祀先王先公。”又曰：“士有田則祭，無田則薦。”黍稷曰粢，在器曰盛。牲殺，牲必特殺也。皿，所以覆器者。"
                },
                {
                    "paragraph": "“出疆必載質，何也？”",
                    "zhushu": "周霄問也。"
                },
                {
                    "paragraph": "曰：“士之仕也，猶農夫之耕也，農夫豈爲出疆舍其耒耜哉？”",
                    "zhushu": "爲，去聲。舍，上聲。"
                },
                {
                    "paragraph": "曰：“晉國亦仕國也，未嘗聞仕如此其急。仕如此其急也，君子之難仕，何也？”曰：“丈失生而願爲之有室，女子生而願爲之有家。父母之心，人皆有之。不待父母之命、媒妁之言，鑽穴𨻶相窺，踰牆相從，則父母國人皆賤之。古之人未嘗不欲仕也，又惡不由其道。不由其道而往者，與鑽穴𨻶之類也。”",
                    "zhushu": "爲，去聲。妁，音酌。𨻶，去逆反。惡，去聲。○晉國，解見首篇。仕國，謂君子游宦之國。霄意以孟子不見諸侯爲難仕，故先問古之君子仕否，然後言此以風切之也。男以女爲室，女以男爲家。妁，亦媒也。言爲父母者，非不願其男女之有室家，而亦惡其不由道。蓋君子雖不潔身以亂倫，而亦不殉利而忘義也。"
                },
                {
                    "paragraph": "○彭更問曰：“後車數十乘，從者數百人，以傳食於諸侯，不以泰乎？”孟子曰：“非其道，則一簞食不可受於人；如其道，則舜受堯之天下，不以爲泰，子以爲泰乎？”",
                    "zhushu": "更，平聲。乘、從，皆去聲。傳，直戀反。簞，音丹。食，音嗣。○彭更，孟子弟子也。泰，侈也。"
                },
                {
                    "paragraph": "曰：“否。士無事而食，不可也。”",
                    "zhushu": "言不以舜為泰，但謂今之士無功而食人之食，則不可也。"
                },
                {
                    "paragraph": "曰：“子不通功易事，以羡補不足，則農有餘粟，女有餘布；子如通之，則梓匠輪輿皆得食於子。於此有人焉，入則孝，出則悌，守先王之道，以待後之學者，而不得食於子。子何尊梓匠輪輿而輕爲仁義者哉？”",
                    "zhushu": "羡，延面反。○通功易事，謂通人之功而交易其事。羨，餘也。有餘，言無所貿易，而積於無用也。梓人匠人，木工也。輪人輿人，車工也。"
                },
                {
                    "paragraph": "曰：“梓匠輪輿，其志將以求食也；君子之爲道也，其志亦將以求食與？”曰：“子何以其志爲哉？其有功於子，可食而食之矣。且子食志乎？食功乎？”曰：“食志。”",
                    "zhushu": "與，平聲。可食而食、食志食功之食，皆音嗣，下同〇。孟子言自我而言，固不求食；自彼而言，凡有功者則當食之。"
                },
                {
                    "paragraph": "曰：“有人於此，毁瓦畫墁，其志將以求食也，則子食之乎？”曰：“否。”曰：“然則子非食志也，食功也。”",
                    "zhushu": "墁，武安反。子食之食，亦音嗣。○墁，牆壁之飾也。毀瓦畫墁，言無功而有害也。旣曰食功，則以士爲無事而食者，眞尊梓匠輪輿而輕爲仁義者矣。"
                },
                {
                    "paragraph": "○萬章問曰：“宋，小國也。今將行王政，齊楚惡而伐之，則如之何？”",
                    "zhushu": "惡，去聲。○萬章，孟子弟子。宋王偃嘗滅滕伐薛，敗齊、楚、魏之兵，欲霸天下，疑卽此時也。"
                },
                {
                    "paragraph": "孟子曰：“湯居亳，與葛爲鄰，葛伯放而不祀。湯使人問之曰：‘何爲不祀？’曰：‘無以供犧牲也。’湯使遺之牛羊。葛伯食之，又不以祀。湯又使人問之曰：‘何爲不祀？’曰：‘無以供粢盛也。’湯使亳衆往爲之耕，老弱饋食。葛伯率其民，要其有酒食黍稻者奪之，不授者殺之。有童子以黍肉餉，殺而奪之。書曰：‘葛伯仇餉。’此之謂也。",
                    "zhushu": "遺，唯季反。盛，音成。往爲之爲，去聲。饋食、酒食之食，音嗣。要，平聲。餉，式亮反。○葛，國名。伯，爵也。放而不祀，放縱無道，不祀先祖也。亳衆，湯之民。其民，葛民也。授，與也。餉，亦饋也。書商書仲虺之誥也。仇餉，言與餉者爲仇也。"
                },
                {
                    "paragraph": "爲其殺是童子而征之，四海之內皆曰：‘非富天下也，爲匹夫匹婦復讎也。’",
                    "zhushu": "爲，去聲。○非富天下，言湯之心，非以天下爲富而欲得之也。"
                },
                {
                    "paragraph": "‘湯始征，自葛載’，十一征而無敵於天下。東面而征，西夷怨；南面而征，北狄怨，曰：‘奚爲後我？’民之望之，若大旱之望雨也。歸市者弗止，芸者不變，誅其君，弔其民，如時雨降。民大悅。書曰：‘徯我后，后來其無罰。’",
                    "zhushu": "載，亦始也。十一征，所征十一國也。餘已見前篇。"
                },
                {
                    "paragraph": "‘有攸不惟臣，東征，綏厥士女，匪厥玄黃，紹我周王見休，惟臣附于大邑周。’其君子實玄黄于匪以迎其君子，其小人簞食壺漿以迎其小人，救民於水火之中，取其殘而已矣。",
                    "zhushu": "食，音嗣。○按周書武成篇載武王之言，孟子約其文如此。然其辭時與今書文不類，今姑依此文解之。有所不惟臣，謂助紂爲惡，而不爲周臣者。匪，與篚同。玄黃，幣也。紹，繼也，猶言事也。言其士女以篚盛玄黃之幣，迎武王而事之也。商人而曰我周王，猶商書所謂我后也。休，美也。言武王能順天休命，而事之者皆見休也。臣附，歸服也。孟子又釋其意，言商人聞周師之來，各以其類相迎者，以武王能救民於水火之中，取其殘民者誅之，而不爲暴虐耳。君子，謂在位之人。小人，謂細民也。"
                },
                {
                    "paragraph": "太誓曰：‘我武惟揚，侵于之疆，則取于殘，殺伐用張，于湯有光。’",
                    "zhushu": "太誓，周書也。今書文亦小異。言武王威武奮揚，侵彼紂之疆界，取其殘賊，而殺伐之功因以張大，比於湯之伐桀又有光焉，引此以證上文取其殘之義。"
                },
                {
                    "paragraph": "不行王政云爾，苟行王政，四海之內皆舉首而望之，欲以爲君。齊楚雖大，何畏焉？”",
                    "zhushu": "宋實不能行王政，後果爲齊所滅，王偃走死。○尹氏曰：“爲國者能自治而得民心，則天下皆將歸往之，恨其征伐之不早也。尙何彊國之足畏哉？苟不自治，而以彊弱之勢言之，是可畏而已矣。”"
                },
                {
                    "paragraph": "○孟子謂戴不勝曰：“子欲子之王之善與？我明告子。有楚大夫於此，欲其子之齊語也，則使齊人傅諸？使楚人傅諸？”曰：“使齊人傅之。”曰：“一齊人傅之，衆楚人咻之，雖日撻而求其齊也，不可得矣；引而置之莊嶽之閒數年，雖日撻而求其楚，亦不可得矣。",
                    "zhushu": "與，平聲。咻，音休。○戴不勝，宋臣也。齊語，齊人語也。傅，敎也。咻，讙也。齊，齊語也。莊嶽，齊街里名也。楚，楚語也。此先設譬以曉之也。"
                },
                {
                    "paragraph": "子謂薛居州，善士也。使之居於王所。在於王所者，長幼卑尊，皆薛居州也，王誰與爲不善？在王所者，長幼卑尊，皆非薛居州也，王誰與爲善？一薛居州，獨如宋王何？”",
                    "zhushu": "長，上聲。○居州，亦宋臣。言小人衆而君子獨，無以成正君之功。"
                },
                {
                    "paragraph": "○公孫丑問曰：“不見諸侯何義？”孟子曰：“古者不爲臣不見。",
                    "zhushu": "不為臣，謂未仕於其國者也，此不見諸侯之義也。"
                },
                {
                    "paragraph": "段干木踰垣而辟之，泄柳閉門而不内，是皆已甚。迫，斯可以見矣。",
                    "zhushu": "辟，去聲。內，與納同。○段干木，魏文侯時人。泄柳，魯繆公時人。文侯、繆公欲見此二人，而二人不肯見之，蓋未爲臣也。已甚，過甚也。迫，謂求見之切也。"
                },
                {
                    "paragraph": "陽貨欲見孔子而惡無禮，大夫有賜於士，不得受於其家，則往拜其門。陽貨矙孔子之亡也，而饋孔子蒸豚；孔子亦矙其亡也，而往拜之。當是時，陽貨先，豈得不見？",
                    "zhushu": "欲見之見，音現。惡，去聲。矙，音勘。○此又引孔子之事，以明可見之節也。欲見孔子，欲召孔子來見己也。惡無禮，畏人以己爲無禮也。受於其家，對使人拜受於家也。其門，大夫之門也。矙，窺也。陽貨於魯爲大夫，孔子爲士，故以此物及其不在而饋之，欲其來拜而見之也。先，謂先來加禮也。"
                },
                {
                    "paragraph": "曾子曰：‘脅肩諂笑，病于夏畦。’子路曰：‘未同而言，觀其色赧赧然，非由之所知也。’由是觀之，則君子之所養可知已矣。”",
                    "zhushu": "脅，虛業反。赧，奴簡反。○脅肩，竦體。諂笑，强笑。皆小人側媚之態也。病，勞也。夏畦，夏月治畦之人也。言爲此者，其勞過於夏畦之人也。未同而言，與人未合而彊與之言也。赧赧，慙而面赤之貌。由，子路名。言非己所知，甚惡之之辭也。孟子言由此二言觀之，則二子之所養可知，必不肯不俟其禮之至，而輒往見之也。○此章言聖人禮義之中正，過之者傷於迫切而不洪，不及者淪於汙賤而可恥。"
                },
                {
                    "paragraph": "○戴盈之曰：“什一，去關市之征，今兹未能。請輕之，以待來年，然後已，何如？”",
                    "zhushu": "去，上聲。○盈之，亦宋大夫也。什一，井田之法也。關市之征，商賈之税也。已，止也。"
                },
                {
                    "paragraph": "孟子曰：“今有人日攘其鄰之雞者，或吿之曰：‘是非君子之道。’曰：‘請損之，月攘一雞，以待來年，然後已。’",
                    "zhushu": "攘，如羊反。攘，物自來而取之也。損，減也。"
                },
                {
                    "paragraph": "如知其非義，斯速已矣，何待來年。”",
                    "zhushu": "知義理之不可而不能速改。與月攘一雞何以異哉？"
                },
                {
                    "paragraph": "○公都子曰：“外人皆稱夫子好辯，敢問何也？”孟子曰：“予豈好辯哉？予不得已也。",
                    "zhushu": "好，去聲，下同。"
                },
                {
                    "paragraph": "天下之生久矣，一治一亂。",
                    "zhushu": "治，去聲。○生，謂生民也。一治一亂，氣化盛衰，人事得失，反覆相尋，理之常也。"
                },
                {
                    "paragraph": "當堯之時，水逆行，氾濫於中國。蛇龍居之，民無所定。下者爲巢，上者爲營窟。書曰：‘洚水警余。’洚水者，洪水也。",
                    "zhushu": "洚，音降，又胡貢、胡工二反。○水逆行，下流壅塞，故水倒流而旁溢也。下，下地。上，高地也。營窟，穴處也。書虞書大禹謨也。洚水，洚洞無涯之水也。警，戒也。此一亂也。"
                },
                {
                    "paragraph": "使禹治之，禹掘地而注之海，驅蛇龍而放之菹。水由地中行，江、淮、河、漢是也。險阻旣遠，鳥獸之害人者消，然後人得平土而居之。",
                    "zhushu": "菹，側魚反。○掘地，掘去壅塞也。菹，澤生草者也。地中，兩涯之間也。險阻，謂水之氾濫也。遠，去也。消，除也。此一治也。"
                },
                {
                    "paragraph": "堯舜旣没，聖人之道衰。暴君代作，壞宮室以爲汙池，民無所安息；棄田以爲園囿，使民不得衣食。邪說暴行又作，園囿、汙池、沛澤多而禽獸至。及紂之身，天下又大亂。",
                    "zhushu": "壞，音怪。行，去聲，下同。沛，蒲內反。○暴君，謂夏太康、孔甲、履癸、商武乙之類也。宮室，民居也。沛，草木之所生也。澤，水所鍾也。自堯舜没至此，治亂非一，及紂而又一大亂也。"
                },
                {
                    "paragraph": "周公相武王，誅紂伐奄，三年討其君，驅飛廉於海隅而戮之。滅國者五十，驅虎、豹、犀、象而遠之。天下大悅。書曰：‘丕顯哉，文王謨！丕承哉，武王烈！佑啓我後人，咸以正無缺。’",
                    "zhushu": "相，去聲。奄，平聲。○奄，東方之國，助紂為虐者也。飛廉，紂幸臣也。五十國，皆紂黨虐民者也。書周書君牙之篇。丕，大也。顯，明也。謨，謀也。承，繼也。烈，光也。佑，助也。啓，開也。缺，壞也。此一治也。"
                },
                {
                    "paragraph": "世衰道微，邪說暴行有作，臣弑其君者有之，子弑其父者有之。",
                    "zhushu": "有作之有，讀爲又，古字通用。○此周室東遷之後，又一亂也。"
                },
                {
                    "paragraph": "孔子懼，作春秋。春秋，天子之事也。是故孔子曰：‘知我者其惟春秋乎！罪我者其惟春秋乎！’",
                    "zhushu": "胡氏曰：“仲尼作春秋以寓王法。惇典、庸禮、命德、討罪，其大要皆天子之事也。知孔子者，謂此書之作，遏人欲於橫流，存天理於旣滅，爲後世慮，至深遠也。罪孔子者，以謂無其位而託二百四十二年南面之權，使亂臣賊子禁其欲而不得肆，則戚矣。”愚謂孔子作春秋以討亂賊，則致治之法垂於萬世，是亦一治也。"
                },
                {
                    "paragraph": "聖王不作，諸侯放恣，處士橫議，楊朱、墨翟之言盈天下。天下之言，不歸楊，則歸墨。楊氏爲我，是無君也；墨氏兼愛，是無父也。無父無君，是禽獸也。公明儀曰：‘庖有肥肉，廐有肥馬，民有飢色，野有餓莩，此率獸而食人也。’楊墨之道不息，孔子之道不著，是邪說誣民，充塞仁義也。仁義充塞，則率獸食人，人將相食。",
                    "zhushu": "橫、為，皆去聲。莩，皮表反。○楊朱但知愛身，而不復知有致身之義，故無君；墨子愛無差等，而視其至親無異衆人，故無父。無父無君，則人道滅絕，是亦禽獸而已。公明儀之言，義見首篇。充塞仁義，謂邪說徧滿，妨於仁義也。孟子引儀之言，以明楊墨道行，則人皆無父無君，以陷於禽獸，而大亂將起，是亦率獸食人而人又相食也。此又一亂也。"
                },
                {
                    "paragraph": "吾爲此懼，閑先聖之道，距楊墨，放淫辭，邪說者不得作。作於其心，害於其事；作於其事，害於其政。聖人復起，不易吾言矣。",
                    "zhushu": "爲，去聲。復，扶又反。○閑，衞也。放，驅而遠之也。作，起也。事，所行。政，大體也。孟子雖不得志於時，然楊墨之害，自是滅息，而君臣父子之道，賴以不墜。是亦一治也。程子曰：“楊墨之害，甚於申韓：佛氏之害，甚於楊墨。蓋楊氏爲我疑於義，墨氏兼愛疑於仁，申韓則淺陋易見。故孟子止闢楊墨，爲其惑世之甚也。佛氏之言近理，又非楊墨之比，所以爲害尤甚。”"
                },
                {
                    "paragraph": "昔者禹抑洪水而天下平，周公兼夷狄驅猛獸而百姓寧，孔子成春秋而亂臣賊子懼。",
                    "zhushu": "抑，止也。兼，并之也，總結上文也。"
                },
                {
                    "paragraph": "詩云：‘戎狄是膺，荆舒是懲，則莫我敢承。’無父無君，是周公所膺也。",
                    "zhushu": "說見上篇。承，當也。"
                },
                {
                    "paragraph": "我亦欲正人心，息邪說，距詖行，放淫辭，以承三聖者；豈好辯哉？予不得已也。",
                    "zhushu": "行、好，皆去聲。○詖、淫，解見前篇。辭者，說之詳也。承，繼也。三聖，禹、周公、孔子也。蓋邪說橫流，壞人心術，甚於洪水猛獸之災，慘於夷狄篡弑之禍，故孟子深懼而力救之。再言豈好辯哉，予不得已也，所以深致意焉。然非知道之君子，孰能眞知其所以不得已之故哉？"
                },
                {
                    "paragraph": "能言距楊墨者，聖人之徒也。”",
                    "zhushu": "言苟有能爲此距楊墨之說者，則其所趨正矣，雖未必知道，是亦聖人之徒也。孟子既答公都子之問，而意有未盡，故復言此。蓋邪說害正，人人得而攻之，不必聖賢；如春秋之法，亂臣賊子，人人得而討之，不必士師也。聖人救世立法之意，其切如此。若以此意推之，則不能攻討，而又唱爲不必攻討之說者，其爲邪詖之徒，亂賊之黨可知矣。○尹氏曰：“學者於是非之原，毫釐有差，則害流於生民，禍及於後世，故孟子辯邪說如是之嚴，而自以爲承三聖之功也。當是時，方且以好辯目之，是以常人之心而度聖賢之心也。”"
                },
                {
                    "paragraph": "○匡章曰：“陳仲子豈不誠廉士哉？居於陵，三日不食，耳無聞，目無見也。井上有李，螬食實者過半矣，匍匐往將食之，三咽，然後耳有聞，目有見。”",
                    "zhushu": "於，音烏。下於陵同。螬，音曹。咽，音宴。○匡章、陳仲子，皆齊人也。廉，有分辨，不苟取也。於陵，地名。螬，蠐螬蟲也。匍匐，言無力不能行也。咽，吞也。"
                },
                {
                    "paragraph": "孟子曰：“於齊國之士，吾必以仲子爲巨擘焉。雖然，仲子惡能廉？充仲子之操，則蚓而後可者也。",
                    "zhushu": "擘，薄厄反。惡，平聲。蚓，音引。○巨擘，大指也。言齊人中有仲子，如衆小指中有大指也。充，推而滿之也。操，所守也。蚓，丘蚓也。言仲子未得爲廉也，必若滿其所守之志，則惟丘蚓之無求於世，然後可以爲廉耳。"
                },
                {
                    "paragraph": "夫蚓，上食槁壤，下飲黃泉。仲子所居之室，伯夷之所築與？抑亦盜跖之所築與？所食之粟，伯夷之所樹與？抑亦盜跖之所樹與？是未可知也。”",
                    "zhushu": "夫，音扶。與，平聲。○槁壤，乾土也。黄泉，濁水也。抑，發語辭也。言蚓無求於人而自足，而仲子未免居室食粟，若所從來或有非義，則是未能如蚓之廉也。"
                },
                {
                    "paragraph": "曰：“是何傷哉？彼身織屨，妻辟纑，以易之也。”",
                    "zhushu": "辟，音壁。纑，音盧。○辟，績也。纑，練麻也。"
                },
                {
                    "paragraph": "曰：“仲子，齊之世家也。兄戴，蓋祿萬鍾。以兄之祿爲不義之祿而不食也，以兄之室爲不義之室而不居也，辟兄離母，處於於陵。他日歸，則有饋其兄生鵝者，己頻顣曰：‘惡用是鶃鶃者爲哉？’他日，其母殺是鵝也，與之食之。其兄自外至，曰：‘是鶃鶃之肉也。’出而哇之。",
                    "zhushu": "蓋，音閤。辟，音避。頻，與顰同。顣，與蹙同，子六反。惡，平聲。鶃，魚一反。哇，音蛙。○世家，世卿之家。兄名戴，食采於蓋，其入萬鍾也。歸，自於陵歸也。己，仲子也。鶃鶃，鵝聲也。頻顣而言，以其兄受饋爲不義也。哇，吐之也。"
                },
                {
                    "paragraph": "以母則不食，以妻則食之；以兄之室則弗居，以於陵則居之。是尚爲能充其類也乎？若仲子者，蚓而後充其操者也。”",
                    "zhushu": "言仲子以母之食、兄之室，爲不義而不食不居，其操守如此。至於妻所易之粟，於陵所居之室，既未必伯夷之所爲，則亦不義之類耳。今仲子於此則不食不居，於彼則食之居之，豈爲能充滿其操守之類者乎？必其無求自足，如丘蚓然，乃爲能滿其志而得爲廉耳，然豈人之所可爲哉○？范氏曰：“天之所生，地之所養，惟人爲大。人之所以爲大者，以其有人倫也。仲子避兄離母，無親戚君臣上下，是無人倫也。豈有無人倫而可以爲廉哉？”"
                }
            ]
        },
        {
            "name": "離婁章句上",
            "paragraphs": [
                {
                    "paragraph": "離婁章句上",
                    "zhushu": "凡二十八章。",
                    "type": 1
                },
                {
                    "paragraph": "孟子曰：“離婁之明，公輸子之巧，不以規矩，不能成方員：師曠之聰，不以六律，不能正五音；堯舜之道，不以仁政，不能平治天下。",
                    "zhushu": "離婁，古之明目者。公輸子，名班，魯之巧人也。規，所以爲員之器也。矩，所以爲方之器也。師曠，晉之樂師，知音者也。六律，截竹爲筩，隂陽各六，以節五音之上下。黃鐘、太蔟、姑洗、蕤賓、夷則、無射，爲陽；大呂、夾鐘、仲呂、林鐘、南呂、應鐘，爲隂也。五音：宮、商、角、徵、羽也。范氏曰：“此言治天下不可無法度，仁政者，治天下之法度也。”"
                },
                {
                    "paragraph": "今有仁心仁聞而民不被其澤，不可法於後世者，不行先王之道也。",
                    "zhushu": "聞，去聲。○仁心，愛人之心也。仁聞者，有愛人之聲聞於人也。先王之道，仁政是也。范氏曰：“齊宣王不忍一牛之死，以羊易之，可謂有仁心。梁武帝終日一食蔬素，宗廟以麫爲犧牲，斷死刑必爲之涕泣，天下知其慈仁，可謂有仁聞。然而宣王之時，齊國不治，武帝之末，江南大亂。其故何哉，有仁心仁聞而不行先王之道故也。”"
                },
                {
                    "paragraph": "故曰，徒善不足以爲政，徒法不能以自行。",
                    "zhushu": "徒，猶空也。有其心，無其政，是謂徒善；有其政，無其心，是為徒法。程子嘗言：“爲政須要有綱紀文章，謹權、審量、讀法、平價，皆不可闕。”而又曰，“必有關雎麟趾之意，然後可以行周官之法度”，正謂此也。"
                },
                {
                    "paragraph": "詩云：‘不愆不忘，率由舊章。’遵先王之法而過者，未之有也。",
                    "zhushu": "詩大雅假樂之篇。愆，過也。率，循也。章，典法也。所行不過差不遺忘者，以其循用舊典故也。"
                },
                {
                    "paragraph": "聖人旣竭目力焉，繼之以規矩凖繩，以爲方員平直，不可勝用也；旣竭耳力焉，繼之以六律，正五音，不可勝用也；旣竭心思焉，繼之以不忍人之政，而仁覆天下矣。",
                    "zhushu": "勝，平聲。○準，所以爲平。繩，所以爲直。覆，被也。此言古之聖人，旣竭耳目心思之力，然猶以爲未足以徧天下，及後世，故制爲法度以繼續之，則其用不窮，而仁之所被者廣矣。"
                },
                {
                    "paragraph": "故曰，爲高必因丘陵，爲下必因川澤。爲政不因先王之道，可謂智乎？",
                    "zhushu": "丘陵本高，川澤本下，爲高下者因之，則用力少而成功多矣。鄒氏曰：“自章首至此，論以仁心仁聞行先王之道。”"
                },
                {
                    "paragraph": "是以惟仁者宜在高位。不仁而在高位，是播其惡於衆也。",
                    "zhushu": "仁者，有仁心仁聞而能擴而充之，以行先王之道者也。播惡於眾，謂貽患於下也。"
                },
                {
                    "paragraph": "上無道揆也。下無法守也，朝不信道，工不信度，君子犯義，小人犯刑，國之所存者幸也。",
                    "zhushu": "朝，音潮。○此言不仁而在高位之禍也。道，義理也。揆，度也。法，制度也。道揆，謂以義理度量事物而制其宜。法守，謂以法度自守。工，官也。度，即法也。君子小人，以位而言也。由上無道揆，故下無法守。無道揆，則朝不信道而君子犯義；無法守，則工不信度而小人犯刑。有此六者，其國必亡；其不亡者僥倖而已。"
                },
                {
                    "paragraph": "故曰：城郭不完，兵甲不多，非國之災也；田野不辟，貨財不聚，非國之害也。上無禮，下無學，賊民興，喪無日矣。",
                    "zhushu": "辟，與闢同。喪，去聲。○上不知禮，則無以敎民；下不知學，則易與爲亂。鄒氏曰：“自是以惟仁者至此，所以責其君。”"
                },
                {
                    "paragraph": "詩曰：‘天之方蹶，無然泄泄。’",
                    "zhushu": "蹶，居衞反。泄，弋制反。○詩大雅板之篇。蹶，顚覆之意。泄泄，怠緩悅從之貌。言天欲顚覆周室，羣臣無得泄泄然，不急救正之。"
                },
                {
                    "paragraph": "泄泄，猶沓沓也。",
                    "zhushu": "沓，徒合反。○沓沓，卽泄泄之意。蓋孟子時人語如此。"
                },
                {
                    "paragraph": "事君無義，進退無禮，言則非先王之道者，猶沓沓也。",
                    "zhushu": "非，詆毁也。"
                },
                {
                    "paragraph": "故曰：責難於君謂之恭，陳善閉邪謂之敬，吾君不能謂之賊。”",
                    "zhushu": "范氏曰：“人臣以難事責於君，使其君爲堯舜之君者，尊君之大也；開陳善道以禁閉君之邪心，惟恐其君或陷於有過之地者，敬君之至也；謂其君不能行善道而不以告者，賊害其君之甚也。”鄒氏曰：“自詩云‘天之方蹶’至此，所以責其臣。”○鄒氏曰：“此章言爲治者，當有仁心仁聞以行先王之政，而君臣又當各任其責也。”"
                },
                {
                    "paragraph": "○孟子曰：“規矩，方員之至也；聖人，人倫之至也。",
                    "zhushu": "至，極也。人倫說見前篇。規矩盡所以爲方員之理，猶聖人盡所以爲人之道。"
                },
                {
                    "paragraph": "欲爲君盡君道，欲爲臣盡臣道，二者皆法堯舜而已矣。不以舜之所以事堯事君，不敬其君者也；不以堯之所以治民治民，賊其民者也。",
                    "zhushu": "法堯舜以盡君臣之道，猶用規矩以盡方員之極，此孟子所以道性善而稱堯舜也。"
                },
                {
                    "paragraph": "孔子曰：‘道二：仁與不仁而已矣。’",
                    "zhushu": "法堯舜，則盡君臣之道而仁矣；不法堯舜，則慢君賊民而不仁矣。二端之外，更無他道。出乎此，則入乎彼矣，可不謹哉？"
                },
                {
                    "paragraph": "暴其民甚，則身弑國亡；不甚，則身危國削。名之曰‘幽厲’，雖孝子慈孫，百世不能改也。",
                    "zhushu": "幽，暗。厲，虐。皆惡謚也。苟得其實，則雖有孝子慈孫，愛其祖考之甚者，亦不得廢公義而改之。言不仁之禍必至於此，可懼之甚也。"
                },
                {
                    "paragraph": "詩云‘殷鑒不遠，在夏后之世’，此之謂也。”",
                    "zhushu": "詩大雅蕩之篇。言商紂之所當鑒者，近在夏桀之世，而孟子引之，又欲後人以幽厲為鑒也。"
                },
                {
                    "paragraph": "○孟子曰：“三代之得天下也以仁，其失天下也以不仁。",
                    "zhushu": "三代，謂夏、商、周也。禹、湯、文、武，以仁得之；桀、紂、幽、厲，以不仁失之。"
                },
                {
                    "paragraph": "國之所以廢興存亡者亦然。",
                    "zhushu": "國，謂諸侯之國。"
                },
                {
                    "paragraph": "天子不仁，不保四海；諸侯不仁，不保社稷；卿大夫不仁，不保宗廟；士庶人不仁，不保四體。",
                    "zhushu": "言必死亡。"
                },
                {
                    "paragraph": "今惡死亡而樂不仁，是猶惡醉而强酒。”",
                    "zhushu": "惡，去聲。樂音洛。强，上聲。此承上章之意而推言之也。"
                },
                {
                    "paragraph": "○孟子曰：“愛人不親反其仁，治人不治反其智，禮人不答反其敬。",
                    "zhushu": "治人之治，平聲。不治之治，去聲。○我愛人而人不親我，則反求諸己，恐我之仁未至也。智敬放此。"
                },
                {
                    "paragraph": "行有不得者，皆反求諸己，其身正而天下歸之。",
                    "zhushu": "不得，謂不得其所欲，如不親、不治、不答是也。反求諸己，謂反其仁、反其智、反其敬也。如此，則其自治益詳，而身無不正矣。天下歸之，極言其效也。"
                },
                {
                    "paragraph": "詩云：‘永言配命，自求多福。’”",
                    "zhushu": "解見前篇。○亦承上章而言。"
                },
                {
                    "paragraph": "○孟子曰：“人有恆言，皆曰‘天下國家’。天下之本在國，國之本在家，家之本在身。”",
                    "zhushu": "恆，胡登反。○恆，常也。雖常言之，而未必知其言之有序也。故推言之，而又以家本乎身也。此亦承上章而言之，大學所謂“自天子至於庶人，壹是皆以脩身爲本”，爲是故也。"
                },
                {
                    "paragraph": "○孟子曰：“爲政不難，不得罪於巨室。巨室之所慕，一國慕之；一國之所慕，天下慕之；故沛然德教溢乎四海。”",
                    "zhushu": "巨室，世臣大家也。得罪，謂身不正而取怨怒也。麥丘邑人祝齊桓公曰：“願主君無得罪於羣臣百姓。”意蓋如此。慕，向也，心悅誠服之謂也。沛然，盛大流行之貌。溢，充滿也。蓋巨室之心，難以力服，而國人素所取信；今旣悅服，則國人皆服，而吾德敎之所施，可以無遠而不至矣。此亦承上章而言，蓋君子不患人心之不服，而患吾身之不脩；吾身旣脩，則人心之難服者先服，而無一人之不服矣。○林氏曰：“戰國之世，諸侯失德，巨室擅權，爲患甚矣。然或者不脩其本而遽欲勝之，則未必能勝而適以取禍。故孟子推本而言，惟務脩德以服其心。彼旣悅服，則吾之德敎無所畱礙，可以及乎天下矣。裴度所謂韓弘輿疾討賊，承宗斂手削地，非朝廷之力能制其死命，特以處置得宜，能服其心故爾，正此類也。”"
                },
                {
                    "paragraph": "○孟子曰：“天下有道，小德役大德，小賢役大賢；天下無道，小役大，弱役强。斯二者天也。順天者存，逆天者亡。",
                    "zhushu": "有道之世，人皆脩德，而位必稱其德之大小；天下無道，人不脩德，則但以力相役而已。天者，理勢之當然也。"
                },
                {
                    "paragraph": "齊景公曰：‘旣不能令，又不受命，是絕物也。’涕出而女於吳。",
                    "zhushu": "女，去聲。○引此以言小役大弱役强之事也。令，出令以使人也。受命，聽命於人也。物，猶人也。女，以女與人也。吳，蠻夷之國也。景公羞與為昏而畏其強，故涕泣而以女與之。"
                },
                {
                    "paragraph": "今也小國師大國而恥受命焉，是猶弟子而恥受命於先師也。",
                    "zhushu": "言小國不脩德以自强，其般樂怠敖，皆若效大國之所爲者，而獨恥受其敎命，不可得也。"
                },
                {
                    "paragraph": "如恥之，莫若師文王。師文王，大國五年，小國七年，必爲政於天下矣。",
                    "zhushu": "此因其愧恥之心而勉以脩德也。文王之政，布在方策，舉而行之，所謂師文王也。五年七年，以其所乘之勢不同為差。蓋天下雖無道，然修德之至，則道自我行，而大國反為吾役矣。程子曰：“五年七年，聖人度其時則可矣。然凡此類，學者皆當思其作爲如何，乃有益耳。”"
                },
                {
                    "paragraph": "詩云：‘商之孫子，其麗不億。上帝旣命，侯于周服。侯服于周，天命靡常。殷士膚敏，祼將于京。’孔子曰：‘仁不可爲衆也。夫國君好仁，天下無敵。’",
                    "zhushu": "祼，音灌。夫，音扶。好，去聲。○詩大雅文王之篇。孟子引此詩及孔子之言，以言文王之事。麗，數也。十萬曰億。侯，維也。商士，商孫子之臣也。膚，大也。敏，達也。祼，宗廟之祭，以鬱鬯之酒灌地而降神也。將，助也。言商之孫子衆多，其數不但十萬而已。上帝旣命周以天下，則凡此商之孫子，皆臣服于周矣。所以然者，以天命不常，歸於有德故也。是以商士之膚大而敏達者，皆執祼獻之禮，助王祭事于周之京師也。孔子因讀此詩，而言有仁者則雖有十萬之衆，不能當之。故國君好仁，則必無敵於天下也。不可爲衆，猶所謂難爲兄難爲弟云爾。"
                },
                {
                    "paragraph": "今也欲無敵於天下而不以仁，是猶執熱而不以濯也。詩云：‘誰能執熱，逝不以濯？’”",
                    "zhushu": "恥受命於大國，是欲無敵於天下也；乃師大國而不師文王，是不以仁也。詩大雅桑柔之篇。逝，語辭也。言誰能執持熱物，而不以水自濯其手乎？○此章言不能自强，則聽天所命；脩德行仁，則天命在我。"
                },
                {
                    "paragraph": "○孟子曰：“不仁者可與言哉？安其危而利其菑，樂其所以亡者。不仁而可與言，則何亡國敗家之有？",
                    "zhushu": "菑，與災同。樂，音洛。○安其危利其菑者，不知其爲危菑而反以爲安利也。所以亡者，謂荒淫暴虐，所以致亡之道也。不仁之人，私欲固蔽，失其本心，故其顚倒錯亂至於如此，所以不可吿以忠言，而卒至於敗亡也。"
                },
                {
                    "paragraph": "有孺子歌曰：‘滄浪之水淸兮，可以濯我纓；滄浪之水濁兮，可以濯我足。’",
                    "zhushu": "浪，音郎。滄浪，水名。纓，冠系也。"
                },
                {
                    "paragraph": "孔子曰：‘小子聽之！淸斯濯纓，濁斯濯足矣，自取之也。’",
                    "zhushu": "言水之清濁有以自取之也。聖人聲入心通，無非至理，此類可見。"
                },
                {
                    "paragraph": "夫人必自侮，然後人侮之；家必自毁，而後人毁之；國必自伐，而後人伐之。",
                    "zhushu": "夫，音扶。○所謂自取之者。"
                },
                {
                    "paragraph": "太甲曰：‘天作孽，猶可違；自作孽，不可活。’此之謂也。”",
                    "zhushu": "解見前篇〇。此章言心存則有以審夫得失之幾，不存則無以辨於存亡之著。禍福之來，皆其自取。"
                },
                {
                    "paragraph": "○孟子曰：“桀紂之失天下也，失其民也；失其民者，失其心也。得天下有道：得其民，斯得天下矣；得其民有道：得其心，斯得民矣；得其心有道：所欲與之聚之，所惡勿施爾也。",
                    "zhushu": "惡，去聲。○民之所欲，皆爲致之，如聚斂然。民之所惡，則勿施於民。鼂錯所謂“人情莫不欲壽，三王生之而不傷；人情莫不欲富，三王厚之而不困；人情莫不欲安，三王扶之而不危；人情莫不欲逸，三王節其力而不盡”，此類之謂也。"
                },
                {
                    "paragraph": "民之歸仁也，猶水之就下、獸之走壙也。",
                    "zhushu": "走，音奏。○壙，廣野也。言民之所以歸乎此，以其所欲之在乎此也。"
                },
                {
                    "paragraph": "故爲淵敺魚者，獺也；爲叢敺爵者，鸇也；爲湯武敺民者，桀與紂也。",
                    "zhushu": "爲，去聲。敺，與驅同。獺，音闥。爵，與雀同。鸇，諸延反。○淵，深水也。獺，食魚者也。叢，茂林也。鸇，食雀者也。言民之所以去此，以其所欲在彼而所畏在此也。"
                },
                {
                    "paragraph": "今天下之君有好仁者，則諸侯皆爲之敺矣。雖欲無王，不可得已。",
                    "zhushu": "好、爲、王，皆去聲。"
                },
                {
                    "paragraph": "今之欲王者，猶七年之病求三年之艾也。苟爲不畜，終身不得。苟不志於仁，終身憂辱，以陷於死亡。",
                    "zhushu": "王，去聲。○艾，草名，所以灸者，乾久益善。夫病已深而欲求乾久之艾，固難卒辦，然自今畜之，則猶或可及；不然，則病日益深，死日益迫，而艾終不可得矣。"
                },
                {
                    "paragraph": "詩云‘其何能淑，載胥及溺’，此之謂也。”",
                    "zhushu": "詩大雅桑柔之篇。淑，善也。載，則也。胥，相也。言今之所爲，其何能善，則相引以陷於亂亡而已。"
                },
                {
                    "paragraph": "○孟子曰：“自暴者，不可與有言也；自棄者，不可與有爲也。言非禮義，謂之自暴也；吾身不能居仁由義，謂之自棄也。",
                    "zhushu": "暴，猶害也。非，猶毁也。自害其身者，不知禮義之爲美而非毁之，雖與之言，必不見信也。自棄其身者，猶知仁義之爲美，但溺於怠惰，自謂必不能行，與之有爲必不能勉也。程子曰；“人苟以善自治，則無不可移者，雖昏愚之至，皆可漸磨而進也。惟自暴者拒之以不信，自棄者絕之以不爲，雖聖人與居，不能化而入也。此所謂下愚之不移也。”"
                },
                {
                    "paragraph": "仁，人之安宅也；義，人之正路也。",
                    "zhushu": "仁宅已見前篇。義者，宜也，乃天理之當行，無人欲之邪曲，故曰正路。"
                },
                {
                    "paragraph": "曠安宅而弗居，舍正路而不由，哀哉！”",
                    "zhushu": "舍，上聲。○曠，空也。由，行也。○此章言道本固有而人自絕之，是可哀也。此聖賢之深戒，學者所當猛省也。"
                },
                {
                    "paragraph": "○孟子曰：“道在爾而求諸遠，事在易而求之難。人人親其親、長其長而天下平。”",
                    "zhushu": "爾、邇，古字通用。易，去聲。長，上聲。○親長在人爲甚邇，親之長之在人爲甚易，而道初不外是也。舍此而他求，則遠且難而反失之。但人人各親其親、各長其長，則天下自平矣。"
                },
                {
                    "paragraph": "○孟子曰：“居下位而不獲於上，民不可得而治也。獲於上有道：不信於友，弗獲於上矣；信於友有道：事親弗悅，弗信於友矣；悅親有道：反身不誠，不悅於親矣；誠身有道：不明乎善，不誠其身矣。",
                    "zhushu": "獲於上，得其上之信任也。誠，實也。反身不誠，反求諸身而其所以爲善之心有不實也。不明乎善，不能卽事以窮理。無以眞知善之所在也。游氏曰：“欲誠其意，先致其知；不明乎善，不誠乎身矣。學至於誠身，則安往而不致其極哉？以內則順乎親，以外則信乎友，以上則可以得君，以下則可以得民矣。”"
                },
                {
                    "paragraph": "是故",
                    "zhushu": ""
                },
                {
                    "paragraph": "誠者，天之道也；思誠者，人之道也。",
                    "zhushu": "誠者，理之在我者皆實而無僞，天道之本然也；思誠者，欲此理之在我者皆實而無偽，人道之當然也。"
                },
                {
                    "paragraph": "至誠而不動者，未之有也；不誠，未有能動者也。”",
                    "zhushu": "至，極也。楊氏曰：“動便是驗處，若獲乎上、信乎友、悅於親之類是也。”○此章述中庸孔子之言，見思誠爲脩身之本，而明善又爲思誠之本。乃子思所聞於曾子，而孟子所受乎子思者，亦與大學相表裏，學者宜濳心焉。"
                },
                {
                    "paragraph": "○孟子曰：“伯夷辟紂，居北海之濱，聞文王作，興曰：‘盍歸乎來！吾聞西伯善養老者。’太公辟紂，居東海之濱，聞文王作，興曰：‘盍歸乎來！吾聞西伯善養老者。’",
                    "zhushu": "辟，去聲〇。作、興，皆起也。盍，何不也。西伯，卽文王也。紂命爲西方諸侯之長，得專征伐，故稱西伯。太公，姜姓，呂氏，名尚。文王發政，必先鰥寡孤獨，庶人之老，皆無凍餒，故伯夷、太公來就其養，非求仕也。"
                },
                {
                    "paragraph": "二老者，天下之大老也，而歸之，是天下之父歸之也。天下之父歸之，其子焉往？",
                    "zhushu": "焉，於虔反。○二老，伯夷、太公也。大老，言非常人之老者。天下之父，言齒德皆尊，如衆父然。旣得其心，則天下之心不能外矣。蕭何所謂養民致賢以圖天下者，暗與此合，但其意則有公私之辨，學者又不可以不察也。"
                },
                {
                    "paragraph": "諸侯有行文王之政者，七年之內，必爲政於天下矣。”",
                    "zhushu": "七年，以小國而言也。大國五年，在其中矣。"
                },
                {
                    "paragraph": "○孟子曰：“求也爲季氏宰，無能改於其德，而賦粟倍他日。孔子曰：‘求非我徒也，小子鳴鼓而攻之可也。’",
                    "zhushu": "求，孔子弟子冉求。季氏，魯卿。宰，家臣。賦，猶取也，取民之粟倍於他日也。小子，弟子也。鳴鼓而攻之，聲其罪而責之也。"
                },
                {
                    "paragraph": "由此觀之，君不行仁政而富之，皆棄於孔子者也。况於爲之强戰？爭地以戰，殺人盈野；爭城以戰，殺人盈城。此所謂率土地而食人肉，罪不容於死。",
                    "zhushu": "爲，去聲。○林氏曰：“富其君者，奪民之財耳，而夫子猶惡之。況爲土地之故而殺人，使其肝腦塗地，則是率土地而食人之肉。其罪之大，雖至於死，猶不足以容之也。”"
                },
                {
                    "paragraph": "故善戰者服上刑，連諸侯者次之，辟草萊、任土地者次之。”",
                    "zhushu": "辟與闢同。○善戰，如孫臏、吳起之徒。連結諸侯，如蘇秦、張儀之類。辟，開墾也。任土地，謂分土授民，使任耕稼之責，如李悝盡地方，商鞅開阡陌之類也。"
                },
                {
                    "paragraph": "○孟子曰：“存乎人者，莫良於眸子。眸子不能掩其惡。胷中正，則眸子瞭焉；胷中不正，則眸子眊焉。",
                    "zhushu": "眸，音牟。瞭，音了。眊，音耄。○良，善也。眸子，目瞳子也。瞭，明也。眊者，蒙蒙，目不明之貌。蓋人與物接之時，其神在目，故胷中正則神精而明，不正則神散而昏。"
                },
                {
                    "paragraph": "聽其言也，觀其眸子，人焉廋哉？”",
                    "zhushu": "焉，於虔反。○廋，音搜。廋，匿也。言亦心之所發，故幷此以觀，則人之邪正不可匿矣。然言猶可以僞爲，眸子則有不容僞者。"
                },
                {
                    "paragraph": "○孟子曰：“恭者不侮人，儉者不奪人。侮奪人之君，惟恐不順焉，惡得爲恭儉？恭儉豈可以聲音笑貌爲哉？”",
                    "zhushu": "惡，平聲。惟恐不順，言恐人之不順己。聲音笑貌，偽爲於外也。"
                },
                {
                    "paragraph": "○淳于髠曰：“男女授受不親，禮與？”孟子曰：“禮也。”曰：“嫂溺則援之以手乎？”曰：“嫂溺不援，是豺狼也。男女授受不親，禮也；嫂溺援之以手者，權也。”",
                    "zhushu": "與，平聲。援，音爰。○淳于，姓；髡，名；齊之辯士。授，與也。受，取也。古禮，男女不親授受，以遠别也。援，救之也。權，稱錘也，稱物輕重而往來以取中者也。權而得中，是乃禮也。"
                },
                {
                    "paragraph": "曰：“今天下溺矣，夫子之不援，何也？”",
                    "zhushu": "言今天下大亂，民遭陷溺，亦當從權以援之，不可守先王之正道也。"
                },
                {
                    "paragraph": "曰：“天下溺，援之以道；嫂溺，援之以手。子欲手援天下乎？”",
                    "zhushu": "言天下溺，惟道可以救之，非若嫂溺可手援也。今子欲援天下，乃欲使我枉道求合，則先失其所以援之之具矣。是欲使我以手援天下乎？○此章言直己守道，所以濟時；枉道徇人，徒爲失己。"
                },
                {
                    "paragraph": "○公孫丑曰：“君子之不敎子，何也？”",
                    "zhushu": "不親教也。"
                },
                {
                    "paragraph": "孟子曰：“勢不行也。教者必以正；以正不行，繼之以怒；繼之以怒，則反夷矣。‘夫子教我以正，夫子未出於正也。’則是父子相夷也。父子相夷，則惡矣。",
                    "zhushu": "夷，傷也。教子者，本爲愛其子也，繼之以怒，則反傷其子矣。父旣傷其子，子之心又責其父曰：‘夫子教我以正道，而夫子之身未必自行正道。”則是子又傷其父也。"
                },
                {
                    "paragraph": "古者易子而教之。",
                    "zhushu": "易子而敎，所以全父子之恩，而亦不失其爲教。"
                },
                {
                    "paragraph": "父子之閒不責善。責善則離，離則不祥莫大焉。”",
                    "zhushu": "責善，朋友之道也。○王氏曰：“父有爭子，何也？所謂爭者，非責善也。當不義則爭之而已矣。父之於子也如何？曰，當不義，則亦戒之而已矣。”"
                },
                {
                    "paragraph": "○孟子曰：“事孰爲大？事親爲大；守孰爲大？守身爲大。不失其身而能事其親者，吾聞之矣；失其身而能事其親者，吾未之聞也。",
                    "zhushu": "守身，持守其身，使不陷於不義也。一失其身，則虧體辱親，雖日用三牲之養，亦不足以為孝矣。"
                },
                {
                    "paragraph": "孰不爲事？事親，事之本也；孰不爲守？守身，守之本也。",
                    "zhushu": "事親孝，則忠可移於君，順可移於長。身正，則家齊、國治、而天下平。"
                },
                {
                    "paragraph": "曾子養曾晳，必有酒肉。將徹，必請所與。問有餘，必曰‘有’。曾晳死，曾元養曾子，必有酒肉。將徹，不請所與。問有餘，曰‘亡矣’。將以復進也。此所謂養口體者也。若曾子，則可謂養志也。",
                    "zhushu": "養，去聲。復，扶又反。○此承上文事親言之。曾晳，名點，曾子父也。曾元，曾子子也。曾子養其父，每食必有酒肉。食畢將徹去，必請於父曰：“此餘者與誰？”或父問此物尙有餘否？必曰：“有”。恐親意更欲與人也。曾元不請所與，雖有言無。其意將以復進於親，不欲其與人也。此但能養父母之口體而已。曾子則能承順父母之志，而不忍傷之也。"
                },
                {
                    "paragraph": "事親若曾子者，可也。”",
                    "zhushu": "言當如曾子之養志，不可如曾元但養口體。程子曰：“子之身所能爲者，皆所當爲，無過分之事也。故事親若曾子可謂至矣，而孟子止曰可也，豈以曾子之孝爲有餘哉？”"
                },
                {
                    "paragraph": "○孟子曰：“人不足與適也，政不足閒也。惟大人爲能格君心之非。君仁莫不仁，君義莫不義，君正莫不正。一正君而國定矣。”",
                    "zhushu": "適，音謫。閒，去聲。○趙氏曰：“適，過也。閒，非也。格，正也。”徐氏曰：“格者，物之所取正也。書曰：‘格其非心。’”愚謂閒字上亦當有與字。言人君用人之非，不足過。讁行政之失，不足非閒。惟有大人之德，則能格其君心之不正以歸於正，而國無不治矣。大人者，大德之人，正己而物正者也〇。程子曰：“天下之治亂，繫乎人君之仁與不仁耳。心之非，卽害於政，不待乎發之於外也。昔者孟子三見齊王而不言事，門人疑之。孟子曰：‘我先攻其邪心，心旣正，而後天下之事可從而理也。’夫政事之失，用人之非，智者能更之，直者能諫之。然非心存焉，則事事而更之，後復有其事，將不勝其更矣；人人而去之，後復用其人，將不勝其去矣。是以輔相之職，必在乎格君心之非，然後無所不正；而欲格君心之非者，非有大人之德，則亦莫之能也。”"
                },
                {
                    "paragraph": "○孟子曰：“有不虞之譽，有求全之毁。”",
                    "zhushu": "虞，度也。呂氏曰：“行不足以致譽而偶得譽，是謂不虞之譽。求免於毀而反致毀，是謂求全之毀。言毀譽之言，未必皆實，脩己者不可以是遽爲憂喜。觀人者不可以是輕爲進退。”"
                },
                {
                    "paragraph": "○孟子曰：“人之易其言也，無責耳矣。”",
                    "zhushu": "易，去聲。○人之所以輕易其言者，以其未遭失言之責故耳。蓋常人之情，無所懲於前，則無所警於後。非以爲君子之學，必俟有責而後不敢易其言也。然此豈亦有爲而言之與？"
                },
                {
                    "paragraph": "○孟子曰：“人之患在好爲人師。”",
                    "zhushu": "好，去聲。○王勉曰：“學問有餘，人資於己，以不得已而應之可也。若好爲人師，則自足而不復有進矣，此人之大患也。”"
                },
                {
                    "paragraph": "○樂正子從於子敖之齊。",
                    "zhushu": "子敖，王驩字。"
                },
                {
                    "paragraph": "樂正子見孟子。孟子曰：“子亦來見我乎？”曰：“先生何爲出此言也？”曰：“子來幾日矣？”曰：“昔者。”曰：“昔者，則我出此言也，不亦宜乎？”曰：“舍館未定。”曰：“子聞之也，舍館定，然後求見長者乎？”",
                    "zhushu": "長，上聲。○昔者，前日也。館，客舍也。王驩，孟子所不與言者，則其人可知矣。樂正子乃從之行，其失身之罪大矣；又不早見長者，則其罪又有甚者焉。故孟子姑以此責之。"
                },
                {
                    "paragraph": "曰：“克有罪。”",
                    "zhushu": "陳氏曰：“樂正子固不能無罪矣，然其勇於受責如此，非好善而篤信之，其能若是乎？世有强辯飾非，聞諫愈甚者，又樂正子之罪人也。”"
                },
                {
                    "paragraph": "○孟子謂樂正子曰：“子之從於子敖來，徒餔啜也。我不意子學古之道，而以餔啜也。”",
                    "zhushu": "餔，博孤反。啜，昌悅反。○徒，但也。餔，食也。啜，飲也。言其不擇所從，但求食耳。此乃正其罪而切責之。"
                },
                {
                    "paragraph": "○孟子曰：“不孝有三，無後爲大。",
                    "zhushu": "趙氏曰：“於禮有不孝者三事：謂阿意曲從，陷親不義，一也；家貧親老，不為祿仕，二也；不娶無子，絶先祖祀，三也。三者之中，無後為大。”"
                },
                {
                    "paragraph": "舜不告而娶，為無後也，君子以為猶告也。”",
                    "zhushu": "爲無之爲，去聲。○舜告焉則不得娶，而終於無後矣。告者禮也。不告者權也。猶告，言與告同也。蓋權而得中，則不離於正矣。○范氏曰：“天下之道，有正有權。正者萬世之常，權者一時之用。常道人皆可守，權非體道者不能用也。蓋權出於不得已者也，若父非瞽瞍，子非大舜，而欲不告而娶，則天下之罪人也。”"
                },
                {
                    "paragraph": "○孟子曰：“仁之實，事親是也；義之實，從兄是也。",
                    "zhushu": "仁主於愛，而愛莫切於事親；義主於敬，而敬莫先於從兄。故仁義之道，其用至廣，而其實不越於事親從兄之閒。蓋良心之發，最爲切近而精實者。有子以孝弟為為仁之本，其意亦猶此也。"
                },
                {
                    "paragraph": "智之實，知斯二者弗去是也；禮之實，節文斯二者是也；樂之實，樂斯二者，樂則生矣；生則惡可已也，惡可已，則不知足之蹈之、手之舞之。”",
                    "zhushu": "樂斯、樂則之樂，音洛。惡，平聲。○斯二者，指事親從兄而言。知而弗去，則見之明而守之固矣。節文，謂品節文章。樂則生矣，謂和順從容，無所勉強，事親從兄之意油然自生，如草木之有生意也。既有生意，則其暢茂條達，自有不可遏者，所謂惡可已也。其又盛，則至於手舞足蹈而不自知矣。○此章言事親從兄，良心真切，天下之道，皆原於此。然必知之明而守之固，然後節之密而樂之深也。"
                },
                {
                    "paragraph": "○孟子曰：“天下大悅而將歸己。視天下悅而歸己，猶草芥也。惟舜爲然。不得乎親，不可以爲人；不順乎親，不可以爲子。",
                    "zhushu": "言舜視天下之歸己如草芥，而惟欲得其親而順之也。得者，曲爲承順以得其心之悅而已。順則有以諭之於道，心與之一而未始有違，尤人所難也。爲人蓋泛言之，為子則愈密矣。"
                },
                {
                    "paragraph": "舜盡事親之道而瞽瞍厎豫，瞽瞍厎豫而天下化，瞽瞍厎豫而天下之爲父子者定，此之謂大孝。”",
                    "zhushu": "厎，之爾反。○瞽瞍，舜父名。厎，致也。豫，悅樂也。瞽瞍至頑，嘗欲殺舜，至是而厎豫焉。書所謂“不格姦亦允若”是也。蓋舜至此而有以順乎親矣。是以天下之爲子者，知天下無不可事之親，顧吾所以事之者未若舜耳。於是莫不勉而爲孝，至於其親亦厎豫焉，則天下之爲父者，亦莫不慈，所謂化也。子孝父慈，各止其所，而無不安其位之意，所謂定也。爲法於天下，可傳於後世，非止一身一家之孝而已，此所以爲大孝也。○李氏曰：“舜之所以能使瞽瞍厎豫者，盡事親之道，其爲子職，不見父母之非而已。昔羅仲素語此云：‘只爲天下無不是厎父母。’了翁聞而善之曰：‘唯如此而後天下之爲父子者定。彼臣弑其君、子弑其父者，常始於見其有不是處耳。’”"
                }
            ]
        },
        {
            "name": "離婁章句下",
            "paragraphs": [
                {
                    "paragraph": "離婁章句下",
                    "zhushu": "凡三十三章。",
                    "type": 1
                },
                {
                    "paragraph": "孟子曰：“舜生於諸馮，遷於負夏，卒於鳴條，東夷之人也。",
                    "zhushu": "諸馮、負夏、鳴條，皆地名，在東方夷服之地。"
                },
                {
                    "paragraph": "文王生於岐周，卒於畢郢，西夷之人也。",
                    "zhushu": "岐周，岐山下周舊邑，近畎夷。畢郢，近豐鎬，今有文王墓。"
                },
                {
                    "paragraph": "地之相去也，千有餘里；世之相後也，千有餘歲。得志行乎中國，若合符節。",
                    "zhushu": "得志行乎中國，謂舜爲天子，文王爲方伯，得行其道於天下也。符節，以玉爲之，篆刻文字而中分之，彼此各藏其半，有故則左右相合以爲信也。若合符節，言其同也。"
                },
                {
                    "paragraph": "先聖後聖，其揆一也。”",
                    "zhushu": "揆，度也。其揆一者，言度之而其道無不同也。○范氏曰：“言聖人之生，雖有先後遠近之不同，然其道則一也。”"
                },
                {
                    "paragraph": "○子產聽鄭國之政，以其乘輿濟人於溱洧。",
                    "zhushu": "乘，去聲。溱，音臻。洧，榮美反。○子産，鄭大夫公孫僑也。溱洧，二水名也。子產見人有徒涉此水者，以其所乘之車載而渡之。"
                },
                {
                    "paragraph": "孟子曰：“惠而不知爲政。",
                    "zhushu": "惠，謂私恩小利。政，則有公平正大之體，綱紀法度之施焉。"
                },
                {
                    "paragraph": "歲十一月徒杠成，十二月輿梁成，民未病涉也。",
                    "zhushu": "杠，音江。○杠，方橋也。徒杠，可通徒行者。梁，亦橋也。輿梁，可通車輿者。周十一月，夏九月也。周十二月，夏十月也。夏令曰：“十月成梁。”蓋農功已畢，可用民力，又時將寒沍，水有橋梁，則民不患於徒涉，亦王政之一事也。"
                },
                {
                    "paragraph": "君子平其政，行辟人可也。焉得人人而濟之？",
                    "zhushu": "辟，與闢同。焉，於虔反。○辟，辟除也，如周禮閽人爲之辟之辟。言能平其政，則出行之際，辟除行人，使之避己，亦不爲過。況國中之水，當涉者衆，豈能悉以乘輿濟之哉？"
                },
                {
                    "paragraph": "故爲政者，每人而悅之，日亦不足矣。”",
                    "zhushu": "言每人皆欲致私恩以悅其意，則人多日少，亦不足於用矣。諸葛武侯嘗言，“治世以大德，不以小惠”，得孟子之意矣。"
                },
                {
                    "paragraph": "○孟子告齊宣王曰：“君之視臣如手足；則臣視君如腹心；君之視臣如犬馬，則臣視君如國人；君之視臣如土芥，則臣視君如宼讎。”",
                    "zhushu": "孔氏曰：“宣王之遇臣下，恩禮衰薄，至於昔者所進，今日不知其亡；則其於羣臣，可謂邈然無敬矣。故孟子吿之以此。手足腹心，相待一體，恩義之至也。如犬馬則輕賤之，然猶有豢養之恩焉。國人，猶言路人，言無怨無德也。土芥，則踐踏之而已矣，斬艾之而已矣，其賤惡之又甚矣。寇讎之報，不亦宜乎？”"
                },
                {
                    "paragraph": "王曰：“禮，爲舊君有服，何如斯可爲服矣？”",
                    "zhushu": "爲，去聲，下爲之同。○儀禮曰：“以道去君而未絕者，服齊衰三月。”王疑孟子之言太甚，故以此禮爲問。"
                },
                {
                    "paragraph": "曰：“諫行言聽，膏澤下於民；有故而去，則君使人導之出疆，又先於其所往；去三年不反，然後收其田里。此之謂三有禮焉。如此，則爲之服矣。",
                    "zhushu": "導之出疆，防剽掠也。先於其所往，稱道其賢，欲其收用之也。三年而後收其田祿里居，前此猶望其歸也。"
                },
                {
                    "paragraph": "今也爲臣。諫則不行，言則不聽；膏澤不下於民；有故而去，則君搏執之，又極之於其所往；去之日，遂收其田里。此之謂宼讎。宼讎何服之有？”",
                    "zhushu": "極，窮也。窮之於其所往之國，如晉錮欒盈也。○潘興嗣曰：“孟子吿齊王之言，猶孔子對定公之意也；而其言有迹，不若孔子之渾然也。蓋聖賢之別如此。”楊氏曰：“君臣以義合者也。故孟子爲齊王深言報施之道，使知爲君者不可不以禮遇其臣耳。若君子之自處，則豈處其薄乎？孟子曰‘王庶幾攺之，予日望之’，君子之言蓋如此。”"
                },
                {
                    "paragraph": "○孟子曰：“無罪而殺士，則大夫可以去；無罪而戮民，則士可以徙。”",
                    "zhushu": "言君子當見幾而作，禍已迫，則不能去矣。"
                },
                {
                    "paragraph": "○孟子曰：“君仁莫不仁，君義莫不義。”",
                    "zhushu": "張氏曰：“此章重出。然上篇主言人臣當以正君爲急，此章直戒人君，義亦小異耳。”"
                },
                {
                    "paragraph": "○孟子曰：“非禮之禮，非義之義，大人弗爲。”",
                    "zhushu": "察理不精，故有二者之蔽。大人則隨事而順理，因時而處宜，豈爲是哉？"
                },
                {
                    "paragraph": "○孟子曰：“中也養不中，才也養不才，故人樂有賢父兄也。如中也棄不中，才也棄不才，則賢不肖之相去，其閒不能以寸。”",
                    "zhushu": "樂，音洛。○無過不及之謂中，足以有爲之謂才。養，謂涵育熏陶，俟其自化也。賢，謂中而才者也。樂有賢父兄者，樂其終能成己也。爲父兄者，若以子弟之不賢，遂遽絕之而不能敎，則吾亦過中而不才矣。其相去之閒，能幾何哉？"
                },
                {
                    "paragraph": "○孟子曰：“人有不爲也，而後可以有爲。”",
                    "zhushu": "程子曰：“有不爲，知所擇也。惟能有不爲，是以可以有爲。無所不爲者，安能有所爲邪？”"
                },
                {
                    "paragraph": "○孟子曰：“言人之不善，當如後患何？”",
                    "zhushu": "此亦有爲而言。"
                },
                {
                    "paragraph": "○孟子曰：“仲尼不爲已甚者。”",
                    "zhushu": "已，猶太也。楊氏曰：“言聖人所為，本分之外，不加毫末。非孟子真知孔子，不能以是稱之。”"
                },
                {
                    "paragraph": "○孟子曰：“大人者，言不必信，行不必果，惟義所在。”",
                    "zhushu": "行，去聲。必，猶期也。大人言行，不先期於信果，但義之所在，則必從之，卒亦未嘗不信果也。○尹氏云：“主於義，則信果在其中矣；主於信果，則未必合義。”王勉曰：“若不合於義而不信不果，則妄人爾。”"
                },
                {
                    "paragraph": "○孟子曰：“大人者，不失其赤子之心者也。”",
                    "zhushu": "大人之心，通達萬變；赤子之心，則純一無僞而已。然大人之所以爲大人，正以其不爲物誘，而有以全其純一無僞之本然。是以擴而充之，則無所不知，無所不能，而極其大也。"
                },
                {
                    "paragraph": "○孟子曰：“養生者不足以當大事，惟送死可以當大事。”",
                    "zhushu": "養，去聲。○事生固當愛敬，然亦人道之常耳；至於送死，則人道之大變。孝子之事親，舍是無以用其力矣。故尤以爲大事，而必誠必信，不使少有後日之悔也。"
                },
                {
                    "paragraph": "○孟子曰：“君子深造之以道，欲其自得之也。自得之，則居之安；居之安，則資之深；資之深，則取之左右逢其原，故君子欲其自得之也。”",
                    "zhushu": "造，七到反。○造，詣也。深造之者，進而不已之意。道，則其進爲之方也。資，猶藉也。左右，身之兩旁，言至近而非一處也。逢，猶值也。原，本也，水之來處也。言君子務於深造而必以其道者，欲其有所持循，以俟夫默識心通，自然而得之於己也。自得於己，則所以處之者安固而不摇；處之安固，則所藉者深遠而無盡；所藉者深，則日用之閒取之至近，無所往而不值其所資之本也。○程子曰：“學不言而自得者，乃自得也。有安排布置者，皆非自得也。然必濳心積慮，優游饜飫於其閒，然後可以有得。若急迫求之，則是私己而已，終不足以得之也。”"
                },
                {
                    "paragraph": "○孟子曰：“博學而詳說之，將以反說約也。”",
                    "zhushu": "言所以博學於文，而詳說其理者，非欲以誇多而鬥靡也；欲其融會貫通，有以反而說到至約之地耳。蓋承上章之意而言，學非欲其徒博，而亦不可以徑約也。"
                },
                {
                    "paragraph": "○孟子曰：“以善服人者，未有能服人者也；以善養人，然後能服天下。天下不心服而王者，未之有也。”",
                    "zhushu": "王，去聲。○服人者，欲以取勝於人；養人者，欲其同歸於善。蓋心之公私小異。而人之嚮背頓殊，學者於此不可以不審也。"
                },
                {
                    "paragraph": "○孟子曰：“言無實不祥。不祥之實，蔽賢者當之。”",
                    "zhushu": "或曰：“天下之言無有實不祥者，惟蔽賢為不祥之實。”或曰：“言而無實者不祥，故蔽賢爲不祥之實。”二說不同，未知孰是，疑或有闕文焉。"
                },
                {
                    "paragraph": "○徐子曰：“仲尼亟稱於水，曰：‘水哉，水哉！’何取於水也？”",
                    "zhushu": "亟，去吏反。○亟，數也。水哉水哉，歎美之辭。"
                },
                {
                    "paragraph": "孟子曰：“原泉混混，不舍晝夜。盈科而後進，放乎四海，有本者如是，是之取爾。",
                    "zhushu": "舍、放，皆上聲。○原泉，有原之水也。混混，湧出之貌。不舍晝夜，言常出不竭也。盈，滿也。科，坎也。言其進以漸也。放，至也。言水有原本，不已而漸進以至於海；如人有實行，則亦不已而漸進以至於極也。"
                },
                {
                    "paragraph": "苟爲無本，七八月之閒雨集，溝澮皆盈；其涸也，可立而待也。故聲聞過情，君子恥之。”",
                    "zhushu": "澮，古外反。涸，下各反。聞，去聲。○集，聚也。澮，田閒水道也。涸，乾也。如人無實行，而暴得虛譽，不能長久也。聲聞，名譽也。情，實也。恥者，恥其無實而將不繼也。林氏曰：“徐子之爲人，必有躐等干譽之病，故孟子以是答之。”○鄒氏曰：“孔子之稱水，其旨微矣。孟子獨取此者，自徐子之所急者言之也。孔子嘗以聞達吿子張矣，達者有本之謂也。聞則無本之謂也。然則學者其可以不務本乎？”"
                },
                {
                    "paragraph": "○孟子曰：“人之所以異於禽於獸者幾希，庶民去之，君子存之。",
                    "zhushu": "幾希，少也。庶，衆也。人物之生，同得天地之理以爲性，同得天地之氣以爲形；其不同者，獨人於其間得形氣之正，而能有以全其性，爲少異耳。雖曰少異，然人物之所以分，實在於此。衆人不知此而去之，則名雖爲人，而實無以異於禽獸。君子知此而存之，是以戰兢惕厲，而卒能有以全其所受之理也。"
                },
                {
                    "paragraph": "舜明於庶物，察於人倫，由仁義行，非行仁義也。”",
                    "zhushu": "物，事物也。明，則有以識其理也。人倫，說見前篇。察，則有以盡其理之詳也。物理固非度外，而人倫尤切於身，故其知之有詳略之異。在舜則皆生而知之也。由仁義行，非行仁義，則仁義已根於心，而所行皆從此出。非以仁義爲美，而後勉强行之，所謂安而行之也。此則聖人之事，不待存之，而無不存矣。○尹氏曰：“存之者，君子也；存者，聖人也。君子所存，存天理也。由仁義行，存者能之。”"
                },
                {
                    "paragraph": "○孟子曰：“禹惡旨酒而好善言。",
                    "zhushu": "惡、好，皆去聲。○戰國策曰：“儀狄作酒，禹飲而甘之，曰‘後世必有以酒亡其國者’，遂疏儀狄而絕旨酒。”書曰：“禹拜昌言。”"
                },
                {
                    "paragraph": "湯執中，立賢無方。",
                    "zhushu": "執，謂守而不失。中者，無過不及之名。方，猶類也。立賢無方，惟賢則立之於位，不問其類也。"
                },
                {
                    "paragraph": "文王視民如傷，望道而未之見。",
                    "zhushu": "而，讀爲如，古字通用。○民已安矣，而視之猶若有傷；道已至矣，而望之猶若未見。聖人之愛民深，而求道切如此。不自滿足，終日乾乾之心也。"
                },
                {
                    "paragraph": "武王不泄邇，不忘遠。",
                    "zhushu": "泄，狎也。邇者人所易狎而不泄，遠者人所易忘而不忘，德之盛，仁之至也。"
                },
                {
                    "paragraph": "周公思兼三王，以施四事；其有不合者，仰而思之，夜以繼日；幸而得之，坐以待旦。”",
                    "zhushu": "三王：禹也，湯也，文武也。四事，上四條之事也。時異勢殊，故其事或有所不合，思而得之，則其理初不異矣。坐以待旦，急於行也。○此承上章言舜，因歷敍羣聖以繼之；而各擧其一事，以見其憂勤惕厲之意。蓋天理之所以常存，而人心之所以不死也。○程子曰：“孟子所稱，各因其一事而言，非謂武王不能執中立賢，湯却泄邇忘遠也。人謂各舉其盛，亦非也，聖人亦無不盛。”"
                },
                {
                    "paragraph": "○孟子曰：“王者之迹熄而詩亡，詩亡然後春秋作。",
                    "zhushu": "王者之迹熄，謂平王東遷，而政教號令不及於天下也。詩亡，謂黍離降爲國風而雅亡也。春秋，魯史記之名。孔子因而筆削之。始於魯隱公之元年，實平王之四十九年也。"
                },
                {
                    "paragraph": "晉之乘，楚之檮杌，魯之春秋，一也。",
                    "zhushu": "乘，去聲。檮，音逃。杌，音兀。○乘義未詳。趙氏以爲興於田賦乘馬之事。或曰：“取記載當時行事而名之也。”檮杌，惡獸名，古者因以爲凶人之號，取記惡垂戒之義也。春秋者，記事者必表年以首事。年有四時，故錯舉以爲所記之名也。古者列國皆有史官，掌記時事。此三者皆其所記冊書之名也。"
                },
                {
                    "paragraph": "其事則齊桓、晉文，其文則史。孔子曰：‘其義則丘竊取之矣。’”",
                    "zhushu": "春秋之時，五霸迭興，而桓文爲盛。史，史官也。竊取者，謙辭也。公羊傳作“其辭則丘有罪焉爾”，意亦如此。蓋言斷之在己，所謂筆則筆、削則削，游夏不能贊一辭者也。尹氏曰：“言孔子作春秋，亦以史之文載當時之事也，而其義則定天下之邪正，爲百王之大法。”○此又承上章歷敘羣聖，因以孔子之事繼之；而孔子之事莫大於春秋，故特言之。"
                },
                {
                    "paragraph": "○孟子曰：“君子之澤五世而斬，小人之澤五世而斬。",
                    "zhushu": "澤，猶言流風餘韻也。父子相繼爲一世，三十年亦爲一世。斬，絕也。大約君子小人之澤，五世而絕也。楊氏曰：“四世而緦，服之窮也；五世袒免，殺同姓也；六世親屬竭矣。服窮則遺澤寖微，故五世而斬。”"
                },
                {
                    "paragraph": "予未得爲孔子徒也，予私淑諸人也。”",
                    "zhushu": "私，猶竊也。淑，善也。李氏以爲方言是也。人，謂子思之徒也。自孔子卒至孟子遊梁時，方百四十餘年，而孟子已老。然則孟子之生，去孔子未百年也。故孟子言予雖未得親受業於孔子之門，然聖人之澤尚存，猶有能傳其學者。故我得聞孔子之道於人，而私竊以善其身，蓋推尊孔子而自謙之辭也。○此又承上三章，歷敘舜禹，至於周孔，而以是終之。其辭雖謙，然其所以自任之重，亦有不得而辭者矣。"
                },
                {
                    "paragraph": "○孟子曰：“可以取，可以無取，取傷廉；可以與，可以無與，與傷惠；可以死，可以無死，死傷勇。”",
                    "zhushu": "先言可以者，略見而自許之辭也，後言可以無者，深察而自疑之辭也。過取固害於廉，然過與亦反害其惠，過死亦反害其勇，蓋過猶不及之意也。林氏曰：“公西華受五秉之粟，是傷廉也；冉子與之，是傷惠也；子路之死於衛，是傷勇也。”"
                },
                {
                    "paragraph": "○逄蒙學射於羿，盡羿之道，思天下惟羿爲愈己，於是殺羿。孟子曰：“是亦羿有罪焉。”公明儀曰：“宜若無罪焉。”曰：“薄乎云爾，惡得無罪？",
                    "zhushu": "逄，薄江反。惡，平聲。○羿，有窮后羿也。逄蒙，羿之家衆也。羿善射，篡夏自立，後爲家衆所殺。愈，猶勝也。薄，言其罪差薄耳。"
                },
                {
                    "paragraph": "鄭人使子濯孺子侵衞，衞使庾公之斯追之。子濯孺子曰：‘今日我疾作，不可以執弓，吾死矣夫！’問其僕曰：‘追我者誰也？’其僕曰：‘庾公之斯也。’曰：‘吾生矣。’其僕曰：‘庾公之斯，衛之善射者也，夫子曰：“吾生”，何謂也？’曰：‘庾公之斯學射於尹公之他，尹公之他學射於我。夫尹公之他，端人也，其取友必端矣。’庾公之斯至，曰：‘夫子何爲不執弓？’曰：‘今日我疾作，不可以執弓。’曰：‘小人學射於尹公之他，尹公之他學射於夫子。我不忍以夫子之道反害夫子。雖然，今日之事，君事也，我不敢廢。’抽矢扣輪，去其金，發乘矢而後反。”",
                    "zhushu": "他，徒何反。矣夫、夫尹之夫，並音扶。去，上聲。乘，去聲。○之，語助也。僕，御也。尹公他亦衞人也。端，正也。孺子以尹公正人；知其取友必正；故度庾公必不害己。小人，庾公自稱也。金，鏃也。扣輪出鏃，令不害人，乃以射也。乘矢，四矢也。孟子言使羿如子濯孺子得尹公他而敎之，則必無逄蒙之禍。然夷羿篡弑之賊，蒙乃逆儔；庾斯雖全私恩，亦廢公義。其事皆無足論者，孟子蓋特以取友而言耳。"
                },
                {
                    "paragraph": "○孟子曰：“西子蒙不潔，則人皆掩鼻而過之。",
                    "zhushu": "西子，美婦人。蒙，猶冒也。不潔，汙穢之物也。掩鼻，惡其臭也。"
                },
                {
                    "paragraph": "雖有惡人，齊戒沐浴，則可以祀上帝。”",
                    "zhushu": "齊，側皆反。○惡人，醜貌者也。○尹氏曰：“此章戒人之喪善，而勉人以自新也。”"
                },
                {
                    "paragraph": "○孟子曰：“天下之言性也，則故而已矣。故者以利爲本。",
                    "zhushu": "性者，人物所得以生之理也。故者，其已然之跡，若所謂天下之故者也。利，猶順也，語其自然之勢也。言事物之理，雖若無形而難知；然其發見之已然，則必有迹而易見。故天下之言性者，但言其故而理自明，猶所謂善言天者必有驗於人也。然其所謂故者，又必本其自然之勢；如人之善、水之下，非有所矯揉造作而然者也。若人之爲惡、水之在山，則非自然之故矣。"
                },
                {
                    "paragraph": "所惡於智者，爲其鑿也。如智者若禹之行水也，則無惡於智矣。禹之行水也，行其所無事也。如智者亦行其所無事，則智亦大矣。",
                    "zhushu": "惡、為，皆去聲。○天下之理，本皆順利，小智之人，務爲穿鑿，所以失之。禹之行水，則因其自然之勢而導之，未嘗以私智穿鑿而有所事，是以水得其潤下之性而不爲害也。"
                },
                {
                    "paragraph": "天之高也，星辰之遠也，苟求其故，千歲之日至，可坐而致也。”",
                    "zhushu": "天雖高，星辰雖遠，然求其已然之跡，則其運有常。雖千歲之久，其日至之度，可坐而得。况於事物之近，若因其故而求之，豈有不得其理者，而何以穿鑿爲哉？必言日至者，造歷者以上古十一月甲子朔夜半冬至爲歷元也。○程子曰：“此章專爲智而發。”愚謂事物之理，莫非自然。順而循之，則爲大智。若用小智而鑿以自私，則害於性而反爲不智。程子之言，可謂深得此章之旨矣。"
                },
                {
                    "paragraph": "○公行子有子之喪，右師往弔，入門，有進而與右師言者，有就右師之位而與右師言者。",
                    "zhushu": "公行子，齊大夫。右師，王驩也。"
                },
                {
                    "paragraph": "孟子不與右師言，右師不悅曰：“諸君子皆與驩言，孟子獨不與驩言，是簡驩也。”",
                    "zhushu": "簡，略也"
                },
                {
                    "paragraph": "孟子聞之，曰：“禮，朝廷不歷位而相與言，不踰階而相揖也。我欲行禮，子敖以我爲𥳑，不亦異乎？”",
                    "zhushu": "朝，音潮。○是時齊卿大夫以君命弔，各有位次。若周禮，凡有爵者之喪禮，則職喪涖其禁令，序其事，故云朝廷也。歷，更涉也。位，他人之位也。右師未就位而進與之言，則右師歷己之位矣；右師已就位而就與之言，則己歷右師之位矣。孟子右師之位又不同階，孟子不敢失此禮，故不與右師言也。"
                },
                {
                    "paragraph": "○孟子曰：“君子所以異於人者，以其存心也。君子以仁存心，以禮存心。",
                    "zhushu": "以仁禮存心，言以是存於心而不忘也。"
                },
                {
                    "paragraph": "仁者愛人，有禮者敬人。",
                    "zhushu": "此仁禮之施。"
                },
                {
                    "paragraph": "愛人者人恆愛之，敬人者人恆敬之。",
                    "zhushu": "恆，胡登反。○此仁禮之驗。"
                },
                {
                    "paragraph": "有人於此，其待我以横逆，則君子必自反也：我必不仁也，必無禮也，此物奚宜至哉？",
                    "zhushu": "橫，去聲，下同。○橫逆，謂强暴不順理也。物，事也。"
                },
                {
                    "paragraph": "其自反而仁矣，自反而有禮矣，其横逆由是也，君子必自反也：我必不忠。",
                    "zhushu": "由與猶同，下放此。○忠者，盡己之謂。我必不忠，恐所以愛敬人者，有所不盡其心也。"
                },
                {
                    "paragraph": "自反而忠矣，其橫逆由是也，君子曰：‘此亦妄人也已矣。如此則與禽獸奚擇哉？於禽獸又何難焉？’",
                    "zhushu": "難，去聲。○奚擇，何異也。又何難焉，言不足與之校也。"
                },
                {
                    "paragraph": "是故君子有終身之憂，無一朝之患也。乃若所憂則有之：舜人也，我亦人也。舜爲法於天下，可傳於後世，我由未免爲鄕人也，是則可憂也。憂之如何？如舜而已矣。若夫君子所患則亡矣。非仁無爲也，非禮無行也。如有一朝之患，則君子不患矣。”",
                    "zhushu": "夫，音扶。○鄉人，鄉里之常人也。君子存心不苟，故無後憂。"
                },
                {
                    "paragraph": "○禹、稷當平世，三過其門而不入，孔子賢之。",
                    "zhushu": "事見前篇。"
                },
                {
                    "paragraph": "顏子當亂世，居於陋巷。一簞食，一瓢飲。人不堪其憂，顏子不改其樂，孔子賢之。",
                    "zhushu": "食，音嗣。樂，音洛。"
                },
                {
                    "paragraph": "孟子曰：“禹、稷、顏回同道。",
                    "zhushu": "聖賢之道，進則救民，退則修己，其心一而已矣。"
                },
                {
                    "paragraph": "禹思天下有溺者，由己溺之也；稷思天下有飢者，由己飢之也，是以如是其急也。",
                    "zhushu": "由，與猶同。○禹稷身任其職，故以爲己責而救之急也。"
                },
                {
                    "paragraph": "禹、稷、顏子易地則皆然。",
                    "zhushu": "聖賢之心無所偏倚，隨感而應，各盡其道。故使禹稷居顔子之地，則亦能樂顏子之樂；使顏子居禹稷之任，亦能憂禹稷之憂也。"
                },
                {
                    "paragraph": "今有同室之人鬭者，救之，雖被髮纓冠而救之，可也。",
                    "zhushu": "不暇束髮，而結纓往救，言急也。以喻禹稷。"
                },
                {
                    "paragraph": "鄕鄰有鬭者，被髮纓冠而往救之，則惑也，雖閉户可也。”",
                    "zhushu": "喻顏子也。○此章言聖賢心無不同，事則所遭或異；然處之各當其理，是乃所以爲同也。尹氏曰：“當其可之謂時，前聖後聖，其心一也，故所遇皆盡善。”"
                },
                {
                    "paragraph": "○公都子曰：“匡章，通國皆稱不孝焉。夫子與之遊，又從而禮貌之，敢問何也？”",
                    "zhushu": "匡章，齊人。通國，盡一國之人也。禮貌，敬之也。"
                },
                {
                    "paragraph": "孟子曰：“世俗所謂不孝者五：惰其四支，不顧父母之養，一不孝也；博弈好飲酒，不顧父母之養，二不孝也；好貨財，私妻子，不顧父母之養，三不孝也；從耳目之欲，以爲父母戮，四不孝也；好勇鬭很，以危父母，五不孝也。章子有一於是乎？",
                    "zhushu": "好、養、從皆去聲。很，胡懇反。○戮，羞辱也。很，忿戾也。"
                },
                {
                    "paragraph": "夫章子，子父責善而不相遇也。",
                    "zhushu": "夫，音扶。○遇，合也。相責以善而不相合，故爲父所逐也。"
                },
                {
                    "paragraph": "責善，朋友之道也；父子責善，賊恩之大者。",
                    "zhushu": "賊，害也。朋友當相責以善。父子行之，則害天性之恩也。"
                },
                {
                    "paragraph": "夫章子，豈不欲有夫妻子母之屬哉？爲得罪於父，不得近。出妻屏子，終身不養焉。其設心以爲不若是，是則罪之大者，是則章子已矣。",
                    "zhushu": "夫章之夫，音扶。爲，去聲。屏，必井反。養，去聲。○言章子非不欲身有夫妻之配、子有子母之屬，但爲身不得近於父，故不敢受妻子之養，以自責罰。其心以爲不如此，則其罪益大也。○此章之旨，於衆所惡而必察焉，可以見聖賢至公至仁之心矣。楊氏曰：“章子之行，孟子非取之也，特哀其志而不與之絶耳。”"
                },
                {
                    "paragraph": "○曾子居武城，有越宼。或曰：“宼至，盍去諸？”曰：“無寓人於我室，毁傷其薪木。”宼退，則曰：“脩我牆屋，我將反。”宼退，曾子反。左右曰：“待先生，如此其忠且敬也。宼至則先去以爲民望，宼退則反，殆於不可。”沈猶行曰：“是非汝所知也。昔沈猶有負芻之禍，從先生者七十人，未有與焉。”",
                    "zhushu": "與，去聲。○武城，魯邑名。盍，何不也。左右，曾子之門人也。忠敬，言武城之大夫事曾子，忠誠恭敬也。爲民望，言使民望而效之。沈猶行，弟子姓名也。言曾子嘗舍於沈猶氏，時有負芻者作亂，來攻沈猶氏，曾子率其弟子去之，不與其難。言師賓不與臣同。"
                },
                {
                    "paragraph": "子思居於衛，有齊宼。或曰：“宼至，盍去諸？”子思曰：“如伋去，君誰與守？”",
                    "zhushu": "言所以不去之意如此。"
                },
                {
                    "paragraph": "孟子曰：“曾子、子思同道。曾子，師也，父兄也；子思，臣也，微也。曾子、子思易地則皆然。”",
                    "zhushu": "微，猶賤也。尹氏曰：“或遠害，或死難，其事不同者，所處之地不同也。君子之心，不繫於利害，惟其是而已，故易地則皆能爲之。”○孔氏曰：“古之聖賢，言行不同，事業亦異，而其道未始不同也。學者知此，則因所遇而應之；若權衡之稱物，低昻屢變，而不害其爲同也。”"
                },
                {
                    "paragraph": "○儲子曰：“王使人矙夫子，果有以異於人乎？”孟子曰：“何以異於人哉？堯舜與人同耳。”",
                    "zhushu": "矙，古莧反。○儲子，齊人也。矙，竊視也。聖人亦人耳，豈有異於人哉？"
                },
                {
                    "paragraph": "○齊人有一妻一妾而處室者，其良人出，則必饜酒肉而後反。其妻問所與飲食者，則盡富貴也。其妻告其妾曰：“良人出，則必饜酒肉而後反；問其與飮食者，盡富貴也，而未嘗有顯者來，吾將良人之所之也。”蚤起，施從良人之所之，徧國中無與立談者。卒之東郭墦閒，之祭者，乞其餘；不足，又顧而之他，此其爲饜足之道也。其妻歸，告其妾曰：“良人者，所仰望而終身也。今若此。”與其妾訕其良人，而相泣於中庭。而良人未之知也，施施從外來，驕其妻妾。",
                    "zhushu": "施，音迤，又音易。墦，音燔。施施，如字。○章首當有“孟子曰”字，闕文也。良人，夫也。饜，飽也。顯者，富貴人也。施，邪施而行，不使良人知也。墦，冢也。顧，望也。訕，怨詈也。施施，喜悅自得之貌。"
                },
                {
                    "paragraph": "由君子觀之，則人之所以求富貴利達者，其妻妾不羞也，而不相泣者，幾希矣。",
                    "zhushu": "孟子言自君子而觀，今之求富貴者，皆若此人耳。使其妻妾見之，不羞而泣者少矣，言可羞之甚也。○趙氏曰：“言今之求富貴者，皆以枉曲之道，昏夜乞哀以求之，而以驕人於白日，與斯人何以異哉？”"
                }
            ]
        },
        {
            "name": "萬章章句上",
            "paragraphs": [
                {
                    "paragraph": "萬章章句上",
                    "zhushu": "凡九章。",
                    "type": 1
                },
                {
                    "paragraph": "萬章問曰：“舜往于田，號泣于旻天，何爲其號泣也？”孟子曰：“怨慕也。”",
                    "zhushu": "號，平聲。○舜往于田，耕歴山時也。仁覆閔下，謂之旻天。號泣于旻天，呼天而泣也。事見虞書大禹謨篇。怨慕，怨己之不得其親而思慕也"
                },
                {
                    "paragraph": "萬章曰：“父母愛之，喜而不忘；父母惡之，勞而不怨。然則舜怨乎？”曰：“長息問於公明高曰：‘舜往于田，則吾既得聞命矣；號泣于旻天，于父母，則吾不知也。’公明高曰：‘是非爾所知也。’夫公明高以孝子之心，爲不若是恝，我竭力耕田，共爲子職而已矣，父母之不我愛，於我何哉？",
                    "zhushu": "惡，去聲。夫，音扶。恝，苦八反。共，平聲。○長息，公明高弟子。公明高，曾子弟子。于父母，亦書辭，言呼父母而泣也。恝，無愁之貌。於我何哉，自責不知己有何罪耳，非怨父母也。楊氏曰：“非孟子深知舜之心，不能爲此言。蓋舜惟恐不順於父母，未嘗自以爲孝也；若自以爲孝，則非孝矣。”"
                },
                {
                    "paragraph": "帝使其子九男二女，百官牛羊倉廩備，以事舜於畎畝之中。天下之士多就之者，帝將胥天下而遷之焉。爲不順於父母，如窮人無所歸。",
                    "zhushu": "為，去聲。○帝，堯也。史記云：“二女妻之，以觀其內；九男事之，以觀其外。”又言：“一年所居成聚，二年成邑，三年成都”是天下之士就之也。胥，相視也。遷之，移以與之也。如窮人之無所歸，言其怨慕迫切之甚也。"
                },
                {
                    "paragraph": "天下之士悅之，人之所欲也，而不足以解憂；好色，人之所欲，妻帝之二女，而不足以解憂；富，人之所欲，富有天下，而不足以解憂；貴，人之所欲，貴爲天子，而不足以解憂。人悅之、好色、富貴，無足以解憂者，惟順於父母，可以解憂。",
                    "zhushu": "孟子推舜之心如此，以解上文之意。極天下之欲，不足以解憂；而惟順於父母，可以解憂。孟子眞知舜之心哉！"
                },
                {
                    "paragraph": "人少，則慕父母；知好色，則慕少艾；有妻子，則慕妻子；仕則慕君，不得於君則熱中。大孝終身慕父母。五十而慕者，予於大舜見之矣。”",
                    "zhushu": "少、好，皆去聲。○言常人之情，因物有遷，惟聖人爲能不失其本心也。艾，美好也。楚辭、戰國策所謂幼艾，義與此同。不得，失意也。熱中，躁急心熱也。言五十者，舜攝政時年五十也。五十而慕，則其終身慕可知矣。○此章言舜不以得衆人之所欲爲己樂，而以不順乎親之心爲己憂。非聖人之盡性，其孰能之？"
                },
                {
                    "paragraph": "○萬章問曰：“詩云：‘娶妻如之何？必告父母。’信斯言也，宜莫如舜。舜之不吿而娶，何也？”孟子曰：“吿則不得娶。男女居室，人之大倫也。如吿，則廢人之大倫，以懟父母，是以不吿也。”",
                    "zhushu": "懟，直類反。○詩齊國風南山之篇也。信，誠也，誠如此詩之言也。懟，讎怨也。舜父頑母嚚，常欲害舜。吿則不聽其娶，是廢人之大倫，以讎怨於父母也。"
                },
                {
                    "paragraph": "萬章曰：“舜之不吿而娶，則吾旣得聞命矣；帝之妻舜而不告，何也？”曰：“帝亦知告焉則不得妻也。”",
                    "zhushu": "妻，去聲。○以女為人妻曰妻。程子曰：“堯妻舜而不告者，以君治之而已，如今之官府治民之私者亦多。”"
                },
                {
                    "paragraph": "萬章曰：“父母使舜完廩，捐階，瞽瞍焚廩。使浚井，出，從而揜之。象曰：‘謨蓋都君咸我績。牛羊父母，倉廩父母，干戈朕，琴朕，弤朕，二嫂使治朕棲。’象往入舜宮，舜在牀琴。象曰：‘鬱陶思君爾。’忸怩。舜曰：‘惟兹臣庶，汝其于予治。’不識舜不知象之將殺己與？”曰：“奚而不知也？象憂亦憂，象喜亦喜。”",
                    "zhushu": "弤，都禮反。忸，女六反。怩，音尼。與，平聲。○完，治也。捐，去也。階，梯也。揜，蓋也。按史記，曰：“使舜上塗廩，瞽瞍從下縱火焚廩，舜乃以兩笠自捍而下去，得不死。後又使舜穿井，舜穿井爲匿空旁出。舜旣入深，瞽瞍與象共下土實井，舜從匿空中出去。”卽其事也。象，舜異母弟也。謨，謀也。蓋，蓋井也。舜所居三年成都，故謂之都君。咸，皆也。績，功也。舜旣入井，象不知舜已出，欲以殺舜爲己功也。干，盾也。戈，戟也。琴，舜所彈五弦琴也。弤，琱弓也。象欲以舜之牛羊倉廩與父母，而自取此物也。二嫂，堯二女也。棲，牀也，象欲使爲己妻也。象往舜宮，欲分取所有，見舜坐在牀彈琴，蓋旣出卽潛歸其宮也。鬱陶，思之甚而氣不得伸也。象言己思君之甚，故來見爾。忸怩，慙色也。臣庶，謂其百官也。象素憎舜，不至其宮，故舜見其來而喜，使之治其臣庶也。孟子言舜非不知其將殺己，但見其憂則憂，見其喜則喜，兄弟之情，自有所不能已耳。萬章所言，其有無不可知，然舜之心，則孟子有以知之矣，他亦不足辨也。程子曰：“象憂亦憂，象喜亦喜，人情天理，於是爲至。”"
                },
                {
                    "paragraph": "曰：“然則舜僞喜者與？”曰：“否。昔者有饋生魚於鄭子產，子產使校人畜之池。校人烹之，反命曰：‘始舍之圉圉焉，少則洋洋焉，攸然而逝。’子產曰‘得其所哉！得其所哉！’校人出，曰：‘孰謂子產智？予旣烹而食之，曰：得其所哉？得其所哉。’故君子可欺以其方，難罔以非其道。彼以愛兄之道來，故誠信而喜之，奚僞焉？”",
                    "zhushu": "與，平聲。校，音效，又音教。畜，許六反。○校人，主池沼小吏也。圉圉，困而未紓之貌。洋洋，則稍縱矣。攸然而逝者，自得而遠去也。方，亦道也。罔，蒙蔽也。欺以其方，謂誑之以理之所有；罔以非其道，謂昧之以理之所無。象以愛兄之道來，所謂欺之以其方也。舜本不知其僞，故實喜之，何僞之有？○此章又言舜遭人倫之變，而不失天理之常也。"
                },
                {
                    "paragraph": "○萬章問曰：“象日以殺舜爲事，立爲天子，則放之，何也？”孟子曰：“封之也，或曰放焉。”",
                    "zhushu": "放，猶置也；置之於此，使不得去也。萬章疑舜何不誅之，孟子言舜實封之，而或者誤以爲放也。"
                },
                {
                    "paragraph": "萬章曰：“舜流共工于幽州，放驩兜于崇山，殺三苗于三危，殛鯀于羽山，四罪而天下咸服，誅不仁也。象至不仁，封之有庳。有庳之人奚罪焉？仁人固如是乎？在他人則誅之，在弟則封之。”曰：“仁人之於弟也，不藏怒焉，不宿怨焉，親愛之而已矣。親之欲其貴也，愛之欲其富也。封之有庳，富貴之也。身爲天子，弟爲匹夫，可謂親愛之乎？”",
                    "zhushu": "庳，音鼻。○流，徙也。共工，官名。驩兜，人名。二人比周，相與爲黨。三苗，國名，負固不服。殺，殺其君也。殛，誅也。鯀，禹父名，方命圮族，治水無功，皆不仁之人也。幽州、崇山、三危、羽山、有庳，皆地名也。或曰：“今道州鼻亭，卽有庳之地也。”未知是否？萬章疑舜不當封象，使彼有庳之民無罪而遭象之虐，非仁人之心也。藏怒，謂藏匿其怒。宿怨，謂留蓄其怨。"
                },
                {
                    "paragraph": "“敢問或曰放者，何謂也？”曰：“象不得有爲於其國，天子使吏治其國，而納其貢稅焉，故謂之放，豈得暴彼民哉？雖然，欲常常而見之，故源源而來。‘不及貢，以政接于有庳’，此之謂也。”",
                    "zhushu": "孟子言象雖封爲有庳之君，然不得治其國，天子使吏代之治，而納其所收之貢稅於象。有似於放，故或者以爲放也。蓋象至不仁，處之如此，則旣不失吾親愛之心，而彼亦不得虐有庳之民也。源源，若水之相繼也。來，謂來朝覲也。不及貢以政接于有庳，謂不待及諸侯朝貢之期，而以政事接見有庳之君。蓋古書之辭，而孟子引以證源源而來之意，見其親愛之無已如此也。○吳氏曰：“言聖人不以公義廢私恩，亦不以私恩害公義。舜之於象，仁之至，義之盡也。”"
                },
                {
                    "paragraph": "○咸丘蒙問曰：“語云：‘盛德之士，君不得而臣，父不得而子。’舜南面而立，堯帥諸侯北面而朝之，瞽瞍亦北面而朝之。舜見瞽瞍，其容有蹙。孔子曰：‘於斯時也，天下殆哉，岌岌乎！’不識此語誠然乎哉？”孟子曰：“否。此非君子之言，齊東野人之語也。堯老而舜攝也。堯典曰：‘二十有八載，放勳乃徂落，百姓如喪考妣，三年，四海遏密八音。’孔子曰：‘天無二日，民無二王。’舜旣爲天子矣，又帥天下諸侯以爲堯三年喪，是二天子矣。”",
                    "zhushu": "朝，音潮。岌，魚及反。○咸丘蒙，孟子弟子。語者，古語也。蹙，顰蹙不自安也。岌岌，不安貌也。言人倫乖亂，天下將危也。齊東，齊國之東鄙也。孟子言堯但老不治事，而舜攝天子之事耳。堯在時，舜未嘗卽天子位，堯何由北面而朝乎？又引書及孔子之言以明之。堯典，虞書篇名。今此文乃見於舜典，蓋古書二篇，或合爲一耳。言舜攝位二十八年而堯死也。徂，升也。落，降也。人死則魂升而魄降，故古者謂死爲徂落。遏，止也。密，靜也。八音，金、石、絲、竹、匏、土、革、木，樂器之音也"
                },
                {
                    "paragraph": "咸丘蒙曰：“舜之不臣堯，則吾旣得聞命矣。詩云：‘普天之下，莫非王土；率土之濱，莫非王臣。’而舜旣爲天子矣，敢問瞽瞍之非臣，如何？”曰：“是詩也，非是之謂也；勞於王事，而不得養父母也。曰：‘此莫非王事，我獨賢勞也。’故說詩者，不以文害辭，不以辭害志。以意逆志，是爲得之。如以辭而已矣，雲漢之詩曰：‘周餘黎民，靡有孑遺。’信斯言也，是周無遺民也。",
                    "zhushu": "不臣堯，不以堯爲臣，使北面而朝也。詩小雅北山之篇也。普，徧也。率，循也。此詩今毛氏序云：“役使不均，已勞於王事而不得養其父母焉。”其詩下文亦云：“大夫不均，我從事獨賢。”乃作詩者自言天下皆王臣，何爲獨使我以賢才而勞苦乎？非謂天子可臣其父也。文，字也。辭，語也。逆，迎也。雲漢，大雅篇名也。孑，獨立之貌。遺，脫也。言說詩之法，不可以一字而害一句之義，不可以一句而害設辭之志，當以己意迎取作者之志，乃可得之。若但以其辭而已，則如雲漢所言，是周之民眞無遺種矣。惟以意逆之。則知作詩者之志在於憂旱，而非眞無遺民也。"
                },
                {
                    "paragraph": "孝子之至，莫大乎尊親；尊親之至，莫大乎以天下養。爲天子父，尊之至也；以天下養，養之至也。詩曰：‘永言孝思，孝思維則。’此之謂也。",
                    "zhushu": "養，去聲。○言瞽瞍既爲天子之父，則當享天下之養，此舜之所以爲尊親養親之至也。豈有使之北面而朝之理乎？詩大雅下武之篇。言人能長言孝思而不忘，則可以為天下法則也。"
                },
                {
                    "paragraph": "書曰：‘祗載見瞽瞍，夔夔齊栗，瞽瞍亦允若。’是爲父不得而子也。”",
                    "zhushu": "見，音現。齊，側皆反。○書大禹謨篇也。祗，敬也。載，事也。夔夔齊栗，敬謹恐懼之貌。允，信也。若，順也。言舜敬事瞽瞍，往而見之，敬謹如此，瞽瞍亦信而順之也。孟子引此而言瞽瞍不能以不善及其子，而反見化於其子，則是所謂父不得而子者，而非如咸丘蒙之說也。"
                },
                {
                    "paragraph": "○萬章曰：“堯以天下與舜，有諸？”孟子曰：“否。天子不能以天下與人。”",
                    "zhushu": "天下者，天下之天下，非一人之私有故也。"
                },
                {
                    "paragraph": "“然則舜有天下也，孰與之？”曰：“天與之。”",
                    "zhushu": "萬章問而孟子答也。"
                },
                {
                    "paragraph": "“天與之者，諄諄然命之乎？”",
                    "zhushu": "諄，之淳反。○萬章問也。諄諄，詳語之貌。"
                },
                {
                    "paragraph": "曰：“否。天不言，以行與事示之而已矣。”",
                    "zhushu": "行，去聲，下同。○行之於身謂之行，措諸天下謂之事。言但因舜之行事，而示以與之之意耳。"
                },
                {
                    "paragraph": "曰：“以行與事示之者如之何？”曰：“天子能薦人於天，不能使天與之天下；諸侯能薦人於天子，不能使天子與之諸侯；大夫能薦人於諸侯，不能使諸侯與之大夫。昔者堯薦舜於天而天受之，暴之於民而民受之，故曰：天不言，以行與事示之而已矣。”",
                    "zhushu": "暴，步卜反，下同。○暴，顯也。言下能薦人於上，不能令上必用之。舜爲天人所受，是因舜之行與事，而示之以與之之意也。"
                },
                {
                    "paragraph": "曰：“敢問薦之於天而天受之，暴之於民而民受之，如何？”曰：“使之主祭而百神享之，是天受之；使之主事而事治，百姓安之，是民受之也。天與之，人與之，故曰：天子不能以天下與人。",
                    "zhushu": "治，去聲。"
                },
                {
                    "paragraph": "舜相堯二十有八載，非人之所能爲也，天也。堯崩，三年之喪畢，舜避堯之子於南河之南。天下諸侯朝覲者，不之堯之子而之舜；訟獄者，不之堯之子而之舜；謳歌者，不謳歌堯之子而謳歌舜，故曰天也。夫然後之中國，踐天子位焉。而居堯之宫，逼堯之子，是篡也，非天與也。",
                    "zhushu": "相，去聲。朝，音潮。夫音扶。○南河在冀州之南，其南卽豫州也。訟獄，謂獄不決而訟之也。"
                },
                {
                    "paragraph": "太誓曰：‘天視自我民視，天聽自我民聽’，此之謂也。”",
                    "zhushu": "自，從也。天無形，其視聽皆從於民之視聽。民之歸舜如此，則天與之可知矣。"
                },
                {
                    "paragraph": "○萬章問曰：“人有言：‘至於禹而德衰，不傳於賢而傳於子。’有諸？”孟子曰：“否，不然也。天與賢，則與賢；天與子，則與子。昔者舜薦禹於天，十有七年，舜崩。三年之喪畢，禹避舜之子於陽城。天下之民從之，若堯崩之後，不從堯之子而從舜也。禹薦益於天，七年，禹崩。三年之喪畢，益避禹之子於箕山之隂。朝覲訟獄者不之益而之啓，曰：‘吾君之子也。’謳歌者不謳歌益而謳歌啓，曰：‘吾君之子也。’",
                    "zhushu": "朝，音潮。○陽城，箕山之陰，皆嵩山下深谷中可藏處。啟，禹之子也。楊氏曰：“此語孟子必有所受，然不可考矣。但云天與賢則與賢，天與子則與子，可以見堯、舜、禹之心，皆無一毫私意也。”"
                },
                {
                    "paragraph": "丹朱之不肖，舜之子亦不肖。舜之相堯，禹之相舜也，歷年多，施澤於民久。啓賢，能敬承繼禹之道。益之相禹也，歷年少，施澤於民未久。舜、禹、益相去久遠，其子之賢不肖，皆天也，非人之所能爲也。莫之爲而爲者，天也；莫之致而至者，命也。",
                    "zhushu": "之相之相，去聲。相去之相，如字。○堯舜之子皆不肖，而舜禹之為相久，此堯舜之子所以不有天下，而舜禹有天下也。禹之子賢，而益相不久，此啟所以有天下而益不有天下也。然此皆非人力所為而自為，非人力所致而自至者。蓋以理言之謂之天，自人言之謂之命，其實則一而已。"
                },
                {
                    "paragraph": "匹夫而有天下者，德必若舜禹，而又有天子薦之者，故仲尼不有天下。",
                    "zhushu": "孟子因禹益之事，歷舉此下兩條以推明之。言仲尼之德，雖無愧於舜禹，而無天子薦之者，故不有天下。"
                },
                {
                    "paragraph": "繼世以有天下，天之所廢，必若桀紂者也，故益、伊尹、周公不有天下。",
                    "zhushu": "繼世而有天下者，其先世皆有大功德於民，故必有大惡如桀紂，則天乃廢之。如啓及大甲、成王雖不及益、伊尹、周公之賢聖，但能嗣守先業，則天亦不廢之。故益、伊尹、周公，雖有舜禹之德，而亦不有天下。"
                },
                {
                    "paragraph": "伊尹相湯以王於天下。湯崩，太丁未立，外丙二年，仲壬四年。太甲顚覆湯之典刑，伊尹放之於桐。三年，太甲悔過，自怨自艾，於桐處仁遷義；三年，以聽伊尹之訓己也，復歸于亳。",
                    "zhushu": "相、王，皆去聲。艾，音乂。○此承上文言伊尹不有天下之事。趙氏曰：“太丁，湯之太子，未立而死。外丙立二年，仲壬立四年，皆太丁弟也。太甲，太丁子也。”程子曰：“古人謂歲為年。湯崩時，外丙方二歲，仲壬方四歲，惟太甲差長，故立之也。”二說未知孰是。顛覆，壞亂也。典刑，常法也。桐，湯墓所在。艾，治也；說文云“芟草也”；蓋斬絕自新之意。亳，商所都也。"
                },
                {
                    "paragraph": "周公之不有天下，猶益之於夏，伊尹之於殷也。",
                    "zhushu": "此復言周公所以不有天下之意。"
                },
                {
                    "paragraph": "孔子曰：‘唐虞禪，夏后、殷、周繼，其義一也。’”",
                    "zhushu": "禪，音擅。禪，授也。或禪或繼，皆天命也。聖人豈有私意於其閒哉？○尹氏曰：“孔子曰：‘唐虞禪，夏后、殷、周繼，其義一也。’孟子曰：‘天與賢則與賢，天與子則與子。’知前聖之心者，無如孔子，繼孔子者，孟子而已矣。”"
                },
                {
                    "paragraph": "○萬章問曰：“人有言‘伊尹以割烹要湯’有諸？”",
                    "zhushu": "要，平聲，下同。○要，求也。按史記“伊尹欲行道以致君而無由，乃為有莘氏之媵臣，負鼎俎以滋味說湯，致於王道”。蓋戰國時有爲此說者。"
                },
                {
                    "paragraph": "孟子曰：“否，不然。伊尹耕於有莘之野，而樂堯舜之道焉。非其義也，非其道也，祿之以天下，弗顧也；繫馬千駟，弗視也。非其義也，非其道也，一介不以與人，一介不以取諸人，",
                    "zhushu": "樂，音洛。○莘，國名。樂堯舜之道者，誦其詩，讀其書，而欣慕愛樂之也。駟，四匹也。介與草芥之芥同。言其辭受取與，無大無細，一以道義而不苟也。"
                },
                {
                    "paragraph": "湯使人以幣聘之，囂囂然曰：‘我何以湯之聘幣爲哉？我豈若處畎畝之中，由是以樂堯舜之道哉？’",
                    "zhushu": "囂，五高反，又戸驕反。○囂囂，無欲自得之貌。"
                },
                {
                    "paragraph": "湯三使往聘之，旣而幡然改曰：‘與我處畎畝之中，由是以樂堯舜之道，吾豈若使是君爲堯舜之君哉？吾豈若使是民爲堯舜之民哉？吾豈若於吾身親見之哉？",
                    "zhushu": "幡然，變動之貌。於吾身親見之，言於我之身親見其道之行，不徒誦說嚮慕之而已也。"
                },
                {
                    "paragraph": "天之生此民也，使先知覺後知，使先覺覺後覺也。予，天民之先覺者也；予將以斯道覺斯民也。非予覺之，而誰也？’",
                    "zhushu": "此亦伊尹之言也。知，謂識其事之所當然。覺，謂悟其理之所以然。覺後知後覺，如呼寐者而使之寤也。言天使者，天理當然，若使之也。程子曰：“予天民之先覺，謂我乃天生此民中，盡得民道而先覺者也。旣爲先覺之民，豈可不覺其未覺者。及彼之覺，亦非分我所有以予之也。皆彼自有此理，我但能覺之而已。”"
                },
                {
                    "paragraph": "思天下之民匹夫匹婦有不被堯舜之澤者，若己推而内之溝中。其自任以天下之重如此，故就湯而說之以伐夏救民。",
                    "zhushu": "推，吐回反。內，音納。說，音稅。○書曰：“昔先正保衡作我先王，曰，‘予弗克俾厥后爲堯舜，其心愧恥，若撻于市’。一夫不獲，則曰‘時予之辜’。”孟子之言蓋取諸此。是夏桀無道，暴虐其民，故欲使湯伐夏以救之。徐氏曰：“伊尹樂堯舜之道。堯舜揖遜，而伊尹說湯以伐夏者，時之不同，義則一也。”"
                },
                {
                    "paragraph": "吾未聞枉己而正人者也，况辱己以正天下者乎？聖人之行不同也，或遠或近，或去或不去，歸潔其身而已矣。",
                    "zhushu": "行，去聲。○辱己甚於枉己，正天下難於正人。若伊尹以割烹要湯，辱己甚矣，何以正天下乎？遠，謂隱遁也。近，謂仕近君也。言聖人之行雖不必同，然其要歸，在潔其身而已。伊尹豈肯以割烹要湯哉？"
                },
                {
                    "paragraph": "吾聞其以堯舜之道要湯，未聞以割烹也。",
                    "zhushu": "林氏曰：“以堯舜之道要湯者，非實以是要之也，道在此而湯之聘自來耳。猶子貢言夫子之求之，異乎人之求之也”愚謂此語亦猶前章所論父不得而子之意。"
                },
                {
                    "paragraph": "伊訓曰：‘天誅造攻自牧宮，朕載自亳。’",
                    "zhushu": "伊訓，商書篇名。孟子引以證伐夏救民之事也。今書牧宮作鳴條。造、載，皆始也。伊尹言始攻桀無道，由我始其事於亳也。"
                },
                {
                    "paragraph": "○萬章問曰：“或謂孔子於衛主癰疽，於齊主侍人瘠環，有諸乎？”孟子曰：“否，不然也。好事者爲之也。",
                    "zhushu": "癰，於容反。疽，七余反。好，去聲。○主，謂舍於其家，以之為主人也。癰疽，瘍醫也。侍人，奄人也。瘠，姓。環，名。皆時君所近狎之人升君所近狎之人也。好事，謂喜造言生事之人也。"
                },
                {
                    "paragraph": "於衛主顏讎由。彌子之妻與子路之妻，兄弟也。彌子謂子路曰：‘孔子主我，衛卿可得也。’子路以告。孔子曰：‘有命。’孔子進以禮，退以義，得之不得曰‘有命’。而主癰疽與侍人瘠環，是無義無命也。",
                    "zhushu": "讎，如字，又音犨。○顏讎由，衛之賢大夫也，史記作顏濁鄒。彌子，衞靈公幸臣彌子瑕也。徐氏曰：“禮主於辭遜，故進以禮；義主於制斷，故退以義。難進而易退者也，在我者有禮義而已，得之不得則有命存焉。”"
                },
                {
                    "paragraph": "孔子不悅於魯衞，遭宋桓司馬將要而殺之，微服而過宋。是時孔子當阨，主司城貞子，爲陳侯周臣。",
                    "zhushu": "要，平聲。○不悅，不樂居其國也。桓司馬，宋大夫向魋也。司城貞子，亦宋大夫之賢者也。陳侯，名周。按史記：“孔子爲魯司寇，齊人饋女樂以閒之，孔子遂行。適衛月餘，去衛適宋。司馬魋欲殺孔子，孔子去至陳，主於司城貞子。”孟子言孔子雖當阨難，當猶擇所主，况在齊衛無事之時，豈有主癰疽侍人之事乎？"
                },
                {
                    "paragraph": "吾聞觀近臣，以其所爲主；觀遠臣，以其所主。若孔子主癰疽與侍人瘠環，何以爲孔子？”",
                    "zhushu": "近臣，在朝之臣。遠臣，遠方來仕者。君子小人，各從其類，故觀其所爲主，與其所主者，而其人可知。"
                },
                {
                    "paragraph": "○萬章問曰：“或曰：‘百里奚自鬻於秦養牲者，五羊之皮，食牛，以要秦穆公。’信乎？”孟子曰：“否，不然。好事者爲之也。",
                    "zhushu": "食，音嗣。好，去聲，下同。○百里奚，虞之賢臣。人言其自賣於秦養牲者之家，得五羊之皮而爲之食牛，因以干秦穆公也。"
                },
                {
                    "paragraph": "百里奚，虞人也。晉人以垂棘之璧與屈產之乘，假道於虞以伐虢。宮之奇諫，百里奚不諫。",
                    "zhushu": "屈，求勿反。乘，去聲。○虞虢，皆國名。垂棘之璧，垂棘之地所出之璧也。屈產之乘，屈地所生之良馬也。乘，四匹也。晉欲伐虢，道經於虞，故以此物借道，其實欲幷取虞。宮之奇，亦虞之賢臣。諫虞公令勿許，虞公不用，遂爲晉所滅。百里奚知其不可諫，故不諫而去之。"
                },
                {
                    "paragraph": "知虞公之不可諫而去，之秦，年已七十矣，曾不知以食牛干秦穆公之爲汙也，可謂智乎？不可諫而不諫，可謂不智乎？知虞公之將亡而先去之，不可謂不智也。時舉於秦，知穆公之可與有行也而相之，可謂不智乎？相秦而顯其君於天下，可傳於後世，不賢而能之乎？自鬻以成其君，鄕黨自好者不爲，而謂賢者爲之乎？”",
                    "zhushu": "相，去聲。○自好，自愛其身之人也。孟子言百里奚之智如此，必知食牛以干主之爲汙。其賢又如此，必不肯自鬻以成其君也。然此事當孟子時，已無所據。孟子直以事理反覆推之，而知其必不然耳。○范氏曰：“古之聖賢未遇之時，鄙賤之事，不恥爲之。如百里奚爲人養牛，無足怪也。惟是人君不致敬盡禮，則不可得而見。豈有先自汙辱以要其君哉？莊周曰：‘百里奚爵祿不入於心，故飯牛而牛肥，使穆公忘其賤而與之政。’亦可謂知百里奚矣。伊尹、百里奚之事，皆聖賢出處之大節，故孟子不得不辯。”尹氏曰：“當時好事者之論，大率類此。蓋以其不正之心度聖賢也。”"
                }
            ]
        },
        {
            "name": "萬章章句下",
            "paragraphs": [
                {
                    "paragraph": "萬章章句下",
                    "zhushu": "凡九章。",
                    "type": 1
                },
                {
                    "paragraph": "孟子曰：“伯夷，目不視惡色，耳不聽惡聲。非其君不事，非其民不使。治則進，亂則退。横政之所出，橫民之所止，不忍居也。思與鄕人處，如以朝衣朝冠坐於塗炭也。當紂之時，居北海之濱，以待天下之淸也。故聞伯夷之風者，頑夫廉，懦夫有立志。",
                    "zhushu": "治，去聲，下同。橫，去聲。朝，音潮。○橫，謂不循法度。頑者，無知覺。廉者，有分辨。懦，柔弱也。餘並見前篇。"
                },
                {
                    "paragraph": "伊尹曰：‘何事非君？何使非民？’治亦進，亂亦進。曰：‘天之生斯民也，使先知覺後知，使先覺覺後覺。予，天民之先覺者也；予將以此道覺此民也。’思天下之民匹夫匹婦有不與被堯舜之澤者，若己推而內之溝中，其自任以天下之重也。",
                    "zhushu": "與，音預。○何事非君，言所事即君。何使非民，言所使即民。無不可事之君，無不可使之民也。餘見前篇。"
                },
                {
                    "paragraph": "柳下惠，不羞汙君，不辭小官。進不隱賢，必以其道。遺佚而不怨，阨窮而不憫。與鄕人處，由由然不忍去也。‘爾爲爾，我爲我，雖袒裼裸裎於我側，爾焉能浼我哉？’故聞柳下惠之風者，鄙夫寛，薄夫敦。",
                    "zhushu": "鄙，狹陋也。敦，厚也。餘見前篇。"
                },
                {
                    "paragraph": "孔子之去齊，接淅而行；去魯，曰：‘遲遲吾行也。’去父母國之道也。可以速而速，可以久而久，可以處而處，可以仕而仕，孔子也。”",
                    "zhushu": "淅，先歷反。○接，猶承也。淅，漬米水也。漬米將炊，而欲去之速，故以手承水取米而行，不及炊也。舉此一端，以見其久、速、仕、止，各當其可也。或曰：“孔子去魯，不稅冕而行，豈得爲遲？”楊氏曰：“孔子欲去之意久矣，不欲苟去，故遲遲其行也。膰肉不至，則得以微罪行矣，故不稅冕而行，非速也。”"
                },
                {
                    "paragraph": "孟子曰：“伯夷，聖之淸者也；伊尹，聖之任者也；柳下惠，聖之和者也；孔子，聖之時者也。",
                    "zhushu": "張子曰：“無所雜者淸之極，無所異者和之極。勉而淸，非聖人之淸；勉而和，非聖人之和。所謂聖者，不勉不思而至焉者也。”孔氏曰：“任者，以天下爲己責也。”愚謂孔子仕、止、久、速，各當其可，蓋兼三子之所以聖者而時出之，非如三子之可以一德名也。或疑伊尹出處，合乎孔子，而不得為聖之時，何也？程子曰：“終是任底意思在。”"
                },
                {
                    "paragraph": "孔子之謂集大成。集大成也者，金聲而玉振之也。金聲也者，始條理也；玉振之也者，終條理也。始條理者，智之事也；終條理者，聖之事也。",
                    "zhushu": "此言孔子集三聖之事，而爲一大聖之事；猶作樂者，集衆音之小成，而爲一大成也。成者，樂之一終，書所謂“簫韶九成”是也。金，鐘屬。聲，宣也，如聲罪致討之聲。玉，磬也。振，收也，如振河海而不洩之振。始，始之也。終，終之也。條理，猶言脉絡，指衆音而言也。智者，知之所及；聖者，德之所就也。蓋樂有八音：金、石、絲、竹、匏、土、革、木。若獨奏一音，則其一音自爲始終，而爲一小成。猶三子之所知偏於一，而其所就亦偏於一也。八音之中，金石爲重，故特爲衆音之綱紀。又金始震而玉終詘然也，故並奏八音，則於其未作，而先擊鎛鐘以宣其聲；俟其旣闋，而後擊特磬以收其韻。宣以始之，收以終之。二者之間，脉絡通貫，無所不備，則合衆小成而爲一大成，猶孔子之知無不盡而德無不全也。金聲玉振，始終條理，疑古樂經之言。故兒寛云“惟天子建中和之極，兼總條貫，金聲而玉振之。”亦此意也。"
                },
                {
                    "paragraph": "智，譬則巧也；聖，譬則力也。由射於百步之外也，其至，爾力也；其中，非爾力也。”",
                    "zhushu": "中，去聲。○此復以射之巧力，發明智、聖二字之義。見孔子巧力俱全，而聖智兼備，三子則力有餘而巧不足，是以一節雖至於聖，而智不足以及乎時中也。○此章言三子之行，各極其一偏；孔子之道，兼全於衆理。所以偏者，由其蔽於始，是以缺於終；所以全者，由其知之至，是以行之盡。三子猶春夏秋冬之各一其時，孔子則大和元氣之流行於四時也。"
                },
                {
                    "paragraph": "○北宮錡問曰：“周室班爵祿也，如之何？”",
                    "zhushu": "錡，魚綺反。○北宮，姓；錡，名；衛人。班，列也。"
                },
                {
                    "paragraph": "孟子曰：“其詳不可得聞也。諸侯惡其害己也，而皆去其籍。然而軻也，嘗聞其略也。",
                    "zhushu": "惡，去聲。去，上聲。○當時諸侯兼幷僭竊，故惡周制妨害己之所為也。"
                },
                {
                    "paragraph": "天子一位，公一位，侯一位，伯一位，子、男同一位，凡五等也。君一位，卿一位，大夫一位，上士一位，中士一位，下士一位，凡六等。",
                    "zhushu": "此班爵之制也。五等通於天下，六等施於國中。"
                },
                {
                    "paragraph": "天子之制，地方千里，公侯皆方百里，伯七十里，子、男五十里，凡四等。不能五十里，不達於天子，附於諸侯，曰附庸。",
                    "zhushu": "此以下，班祿之制也。不能，猶不足也。小國之地不足五十里者，不能自達於天子，因大國以姓名通，謂之附庸，若春秋邾儀父之類是也。"
                },
                {
                    "paragraph": "天子之卿受地視侯，大夫受地視伯，元士受地視子、男。",
                    "zhushu": "視，比也。徐氏曰：“王畿之內，亦制都鄙受地也。”元士，上士也。"
                },
                {
                    "paragraph": "大國地方百里，君十卿祿，卿祿四大夫，大夫倍上士，上士倍中士，中士倍下士，下士與庶人在官者同祿，祿足以代其耕也。",
                    "zhushu": "十，十倍之也。四，四倍之也。倍，加一倍也。徐氏曰：“大國君田三萬二千畝，其入可食二千八百八十人。卿田三千二百畝，可食二百八十八人。大夫田八百畝，可食七十二人。上士田四百畝，可食三十六人。中士田二百畝，可食十八人。下士與庶人在官者田百畝，可食九人至五人。庶人在官，府史胥徒也。”愚按：君以下所食之祿，皆助法之公田，藉農夫之力以耕而收其租。士之無田，與庶人在官者，則但受祿於官，如田之入而已。"
                },
                {
                    "paragraph": "次國地方七十里，君十卿祿，卿祿三大夫，大夫倍上士，上士倍中士，中士倍下士，下士與庶人在官者同祿，祿足以代其耕也。",
                    "zhushu": "三，謂三倍之也。徐氏曰：“次國君田二萬四千畝，可食二千一百六十人。卿田二千四百畝，可食二百十六人。”"
                },
                {
                    "paragraph": "小國地方五十里，君十卿祿，卿祿二大夫，大夫倍上士，上士倍中士，中士倍下士，下士與庶人在官者同祿，祿足以代其耕也。",
                    "zhushu": "二，卽倍也。徐氏曰：“小國君田一萬六千畝，可食千四百四十人。卿田一千六百畝，可食百四十四人。”"
                },
                {
                    "paragraph": "耕者之所獲，一夫百畝。百畝之糞，上農夫食九人，上次食八人，中食七人，中次食六人，下食五人。庶人在官者，其祿以是爲差。”",
                    "zhushu": "食，音嗣。〇獲，得也。一夫一婦，佃田百畝。加之以糞，糞多而力勤者為上農，其所收可供九人。其次用力不齊，故有此五等。庶人在官者，其受祿不同，亦有此五等也。○愚按：此章之說，與周禮、王制不同，蓋不可考，闕之可也。程子曰：“孟子之時，去先王未遠，載籍未經秦火，然而班爵祿之制已不聞其詳。今之禮書，皆掇拾於煨燼之餘，而多出於漢儒一時之傅會，奈何欲盡信而句為之解乎？然則其事固不可一一追復矣。”"
                },
                {
                    "paragraph": "○萬章問曰：“敢問友。”孟子曰：“不挾長，不挾貴，不挾兄弟而友。友也者，友其德也，不可以有挾也。",
                    "zhushu": "挾者，兼有而恃之之稱。"
                },
                {
                    "paragraph": "孟獻子，百乘之家也，有友五人焉：樂正裘、牧仲，其三人，則予忘之矣。獻子之與此五人者友也，無獻子之家者也。此五人者，亦有獻子之家，則不與之友矣。",
                    "zhushu": "乘，去聲，下同。○孟獻子，魯之賢大夫仲孫蔑也。張子曰：“獻子忘其勢，五人者忘人之勢。不資其勢而利其有，然後能忘人之勢。若五人者有獻子之家，則反爲獻子之所賤矣。”"
                },
                {
                    "paragraph": "非惟百乘之家爲然也。雖小國之君亦有之。費惠公曰：‘吾於子思，則師之矣；吾於顏般，則友之矣；王順、長息則事我者也。’",
                    "zhushu": "費，音祕。般，音班。○惠公，費邑之君也。師，所尊也。友，所敬也。事我者，所使也。"
                },
                {
                    "paragraph": "非惟小國之君爲然也，雖大國之君亦有之。晉平公之於亥唐也，入云則入，坐云則坐，食云則食。雖疏食菜羹，未嘗不飽，蓋不敢不飽也。然終於此而已矣。弗與共天位也，弗與治天職也，弗與食天祿也，士之尊賢者也，非王公之尊賢也。",
                    "zhushu": "疏食之食，音嗣。平公、王公下，諸本多無之字，疑闕文也。○亥唐，晉賢人也。平公造之，唐言入，公乃入。言坐乃坐，言食乃食也。疏食，糲飯也。不敢不飽，敬賢者之命也。范氏曰：“位曰天位，職曰天職，祿曰天祿。言天所以待賢人，使治天民，非人君所得專者也。”"
                },
                {
                    "paragraph": "舜尚見帝，帝館甥于貳室，亦饗舜，迭爲賓主，是天子而友匹夫也。",
                    "zhushu": "尚，上也。舜上而見於帝堯也。館，舍也。禮，妻父曰外舅。謂我舅者，吾謂之甥。堯以女妻舜，故謂之甥。貳室，副宮也。堯舍舜於副宮，而就饗其食。"
                },
                {
                    "paragraph": "用下敬上，謂之貴貴；用上敬下，謂之尊賢。貴貴、尊賢，其義一也。”",
                    "zhushu": "貴貴、尊賢，皆事之宜者。然當時但知貴貴，而不知尊賢，故孟子曰：“其義一也”。○此言朋友人倫之一，所以輔仁，故以天子友匹夫而不爲詘，以匹夫友天子而不爲僭。此堯舜所以爲人倫之至，而孟子言必稱之也。"
                },
                {
                    "paragraph": "○萬章問曰：“敢問交際何心也？”孟子曰：“恭也。”",
                    "zhushu": "際，接也。交際，謂人以禮儀幣帛相交接也。"
                },
                {
                    "paragraph": "曰：“卻之卻之爲不恭，何哉？”曰：“尊者賜之，曰‘其所取之者，義乎，不義乎”，而後受之，以是爲不恭，故弗卻也。”",
                    "zhushu": "卻，不受而還之也。再言之，未詳。萬章疑交際之間，有所卻者，人便以為不恭，何哉？孟子言尊者之賜，而心竊計其所以得此物者，未知合義與否，必其合義，然後可受，不然則卻之矣，所以卻之爲不恭也。"
                },
                {
                    "paragraph": "曰：“請無以辭卻之，以心卻之，曰‘其取諸民之不義也’，而以他辭無受，不可乎？”曰：“其交也以道，其接也以禮，斯孔子受之矣。”",
                    "zhushu": "萬章以為彼既得之不義，則其餽不可受。但無以言語間而卻之，直以心度其不義，而託於他辭以卻之，如此可否邪？交以道，如餽贐、聞戒、周其飢餓之類。接以禮，謂辭命恭敬之節。孔子受之，如受陽貨烝豚之類也"
                },
                {
                    "paragraph": "萬章曰：“今有禦人於國門之外者，其交也以道，其餽也以禮，斯可受禦與？”曰：“不可。康誥曰：‘殺越人于貨，閔不畏死，凡民罔不譈。’是不待敎而誅者也。殷受夏，周受殷，所不辭也。於今爲烈，如之何其受之？”",
                    "zhushu": "與，平聲。譈，書作憝，徒對反。○禦，止也。止人而殺之，且奪其貨也。國門之外，無人之處也。萬章以爲苟不問其物之所從來，而但觀其交接之禮，則設有禦人者，用其禦得之貨以禮餽我，則可受之乎？康誥，周書篇名。越，顚越也。今書閔作愍，無凡民二字。譈，怨也。言殺人而顚越之，因取其貨，閔然不知畏死，凡民無不怨之。孟子言此乃不待敎戒而當卽誅者也。如何而可受之乎？“殷受”至“爲烈”十四字，語意不倫。李氏以爲此必有斷𥳑或闕文者近之，而愚意其直爲衍字耳。然不可考，姑闕之可也"
                },
                {
                    "paragraph": "曰：“今之諸侯取之於民也，猶禦也。苟善其禮際矣，斯君子受之，敢問何說也？”曰：“子以爲有王者作，將比今之諸侯而誅之乎？其教之不改而後誅之乎？夫謂非其有而取之者盜也，充類至義之盡也。孔子之仕於魯也，魯人獵較，孔子亦獵較。獵較猶可，而况受其賜乎？”",
                    "zhushu": "比，去聲。夫，音扶。較，音角。○比，連也。言今諸侯之取於民，固多不義，然有王者起，必不連合而盡誅之。必敎之不改而後誅之，則其與禦人之盜，不待敎而誅者不同矣。夫禦人於國門之外，與非其有而取之，二者固皆不義之類，然必禦人，乃爲眞盜。其謂非有而取爲盜者，乃推其類，至於義之至精至密之處而極言之耳，非便以爲眞盜也。然則今之諸侯，雖曰取非其有，而豈可遽以同於禦人之盜也哉？又引孔子之事，以明世俗所尙，猶或可從，況受其賜，何爲不可乎？獵較未詳。趙氏以爲田獵相較，奪禽獸以祭。孔子不違，所以小同於俗也。張氏以爲獵而較所獲之多少也。二說未知孰是。"
                },
                {
                    "paragraph": "曰：“然則孔子之仕也，非事道與？”曰：“事道也。”“事道奚獵較也？”曰：“孔子先簿正祭器，不以四方之食供簿正。”曰：“奚不去也？”曰：“爲之兆也。兆足以行矣，而不行，而後去，是以未嘗有所終三年淹也。",
                    "zhushu": "與，平聲。○此因孔子事而反覆辯論也。事道者，以行道爲事也。事道奚獵較也，萬章問也。先簿正祭器，未詳。徐氏曰：“先以簿書正其祭器，使有定數，不以四方難繼之物實之。夫器有常數、實有常品，則其本正矣，彼獵較者，將久而自廢矣。”未知是否也。兆，猶卜之兆，蓋事之端也。孔子所以不去者，亦欲小試行道之端，以示於人，使知吾道之果可行也。若其端旣可行，而人不能遂行之，然後不得已而必去之。蓋其去雖不輕，而亦未嘗不決，是以未嘗終三年留於一國也。"
                },
                {
                    "paragraph": "孔子有見行可之仕，有際可之仕，有公養之仕也。於季桓子，見行可之仕也；於衞靈公，際可之仕也；於衞孝公，公養之仕也。”",
                    "zhushu": "見行可，見其道之可行也。際可，接遇以禮也。公養，國君養賢之禮也。季恒子，魯卿季孫斯也。衞靈公，衞侯元也。孝公，春秋史記皆無之，疑出公輒也。因孔子仕魯，而言其仕有此三者。故於魯則兆足以行矣而不行然後去，而於衞之事，則又受其交際問餽而不卻之一驗也。○尹氏曰：“不聞孟子之義，則自好者爲於陵仲子而已。聖賢辭受進退，惟義所在。”愚按：此章文義多不可曉，不必强爲之說。"
                },
                {
                    "paragraph": "○孟子曰：“仕非爲貧也，而有時乎爲貧；娶妻非爲養也，而有時乎爲養。",
                    "zhushu": "爲、養，並去聲，下同。○仕本爲行道，而亦有家貧親老，或道與時違，而但爲祿仕者，如娶妻本爲繼嗣，而亦有為不能親操井臼，而欲資其餽養者。"
                },
                {
                    "paragraph": "爲貧者，辭尊居卑，辭富居貧。",
                    "zhushu": "貧富，謂祿之厚薄。蓋仕不爲道，已非出處之正，故其所處但當如此。"
                },
                {
                    "paragraph": "辭尊居卑，辭富居貧，惡乎宜乎？抱關擊柝。",
                    "zhushu": "惡，平聲。柝，音託。○柝，行夜所擊木也。蓋爲貧者雖不主於行道，而亦不可以苟祿。故惟抱關擊柝之吏，位卑祿薄，其職易稱，爲所宜居也。李氏曰：“道不行矣，爲貧而仕者，此其律令也。若不能然，則是貪位慕祿而已矣。”"
                },
                {
                    "paragraph": "孔子嘗爲委吏矣，曰‘會計當而已矣’。嘗爲乘田矣，曰‘牛羊茁壯，長而已矣’。",
                    "zhushu": "委，烏偽反。會，工外反。當，丁浪反。乘，去聲。茁，阻刮反。長，上聲。○此孔子之爲貧而仕者也。委吏，主委積之吏也。乘田，主苑囿芻牧之吏也。茁，肥貌。言以孔子大聖，而嘗爲賤官不以爲辱者，所謂爲貧而仕，官卑祿薄，而職易稱也。"
                },
                {
                    "paragraph": "位卑而言高，罪也；立乎人之本朝，而道不行，恥也”",
                    "zhushu": "朝，音潮〇。以出位爲罪，則無行道之責；以廢道爲恥，則非竊祿之官，此爲貧者之所以必辭尊富而寧處貧賤也。○尹氏曰：“言爲貧者不可以居尊，居尊者必欲以行道。”"
                },
                {
                    "paragraph": "○萬章曰：“士之不託諸侯，何也？”孟子曰：“不敢也。諸侯失國，而後託於諸侯，禮也；士之託於諸侯，非禮也。”",
                    "zhushu": "託，寄也，謂不仕而食其祿也。古者諸侯出奔他國，食其廩餼，謂之寄公。士無爵士，不得比諸侯。不仕而食祿，則非禮也。"
                },
                {
                    "paragraph": "萬章曰：“君餽之粟，則受之乎？”曰：“受之。”“受之何義也？”曰：“君之於氓也，固周之。”",
                    "zhushu": "周，救也。視其空乏，則周卹之，無常數，君待民之禮也。"
                },
                {
                    "paragraph": "曰：“周之則受，賜之則不受，何也？”曰：“不敢也。”曰：“敢問其不敢何也？”曰：“抱關擊柝者，皆有常職以食於上。無常職而賜於上者，以爲不恭也。”",
                    "zhushu": "賜，謂予之祿，有常數，君所以待臣之禮也。"
                },
                {
                    "paragraph": "曰：“君餽之，則受之，不識可常繼乎？”曰：“繆公之於子思也，亟問，亟餽鼎肉。子思不悅。於卒也，摽使者出諸大門之外，北面稽首再拜而不受。曰：‘今而後知君之犬馬畜伋。’蓋自是臺無餽也。悅賢不能舉，又不能養也，可謂悅賢乎？”",
                    "zhushu": "亟，去聲，下同。摽，音杓。使，去聲。○亟，數也。鼎肉，熟肉也。卒，末也。摽，麾也。數以君命來餽，當拜受之，非養賢之禮，故不悅。而於其末後復來餽時，麾使者出拜而辭之。犬馬畜伋，言不以人禮待己也。臺，賤官，主使令者。蓋繆公愧悟，自此不復令臺來致餽也。舉，用也。能養者未必能用也，况又不能養乎？"
                },
                {
                    "paragraph": "曰：“敢問國君欲養君子，如何斯可謂養矣？”曰：“以君命將之，再拜稽首而受。其後廩人繼粟，庖人繼肉，不以君命將之。子思以爲鼎肉，使己僕僕爾亟拜也，非養君子之道也。",
                    "zhushu": "初以君命來餽，則當拜受。其後有司各以其職繼續所無，不以君命來餽，不使賢者有亟拜之勞也。僕僕，煩猥貌。"
                },
                {
                    "paragraph": "堯之於舜也，使其子九男事之，二女女焉，百官牛羊倉廩備，以養舜於畎畝之中，後舉而加諸上位。故曰：“王公之尊賢者也。”",
                    "zhushu": "女下字，去聲。○能養能舉，悅賢之至也，惟堯舜爲能盡之，而後世之所當法也。"
                },
                {
                    "paragraph": "○萬章曰：“敢問不見諸侯，何義也？”孟子曰：“在國曰市井之臣，在野曰草莽之臣，皆謂庶人。庶人不傳質爲臣，不敢見於諸侯，禮也。”",
                    "zhushu": "質，與贄同。○傳，通也。質者，士執雉，庶人執鶩，相見以自通者也。國內莫非君臣，但未仕者與執贄在位之臣不同，故不敢見也。"
                },
                {
                    "paragraph": "萬章曰：“庶人，召之役，則往役；君欲見之，召之，則不往見之，何也？”曰：“往役，義也；往見，不義也。",
                    "zhushu": "往役者，庶人之職；不往見者，士之禮。"
                },
                {
                    "paragraph": "且君之欲見之也，何爲也哉？”曰：“爲其多聞也，爲其賢也。”曰：“爲其多聞也，則天子不召師，而况諸侯乎？爲其賢也，則吾未聞欲見賢而召之也。",
                    "zhushu": "為並去聲。"
                },
                {
                    "paragraph": "繆公亟見於子思，曰：‘古千乘之國以友士，何如？’子思不悅，曰：‘古之人有言：曰事之云乎，豈曰友之云乎？’子思之不悅也，豈不曰：‘以位，則子，君也；我，臣也。何敢與君友也？以德，則子事我者也。奚可以與我友？’千乘之君求與之友，而不可得也，而况可召與？",
                    "zhushu": "亟、乘，皆去聲。召與之與，平聲。○孟子引子思之言而釋之，以明不可召之意。"
                },
                {
                    "paragraph": "齊景公田，招虞人以旌，不至，將殺之。志士不忘在溝壑，勇士不忘喪其元。孔子奚取焉？取非其招不往也。”",
                    "zhushu": "喪，息浪反。○說見前篇。"
                },
                {
                    "paragraph": "曰：“敢問招虞人何以？”曰：“以皮冠。庶人以旃，士以旂，大夫以旌。",
                    "zhushu": "皮冠，田獵之冠也。事見春秋傳。然則皮冠者，虞人之所有事也，故以是招之。庶人，未仕之臣。通帛曰旃。士，謂已仕者。交龍爲旂，析羽而注於旂干之首曰旌。"
                },
                {
                    "paragraph": "以大夫之招招虞人，虞人死不敢往。以士之招招庶人，庶人豈敢往哉。况乎以不賢人之招招賢人乎？",
                    "zhushu": "欲見而召之，是不賢人之招也。以士之招招庶人，則不敢往；以不賢人之招招賢人，則不可往矣。"
                },
                {
                    "paragraph": "欲見賢人而不以其道，猶欲其入而閉之門也。夫義，路也；禮，門也。惟君子能由是路，出入是門也。詩云：‘周道如底，其直如矢；君子所履，小人所視。’”",
                    "zhushu": "夫，音扶。底，詩作砥，之履反。○詩小雅大東之篇。底，與砥同，礪石也。言其平也。矢，言其直也。視，視以為法也。引此以證上文能由是路之義。"
                },
                {
                    "paragraph": "萬章曰：“孔子，君命召，不俟駕而行。然則孔子非與？”曰：“孔子當仕有官職，而以其官召之也。”",
                    "zhushu": "與，平聲。○孔子方仕而任職，君以其官名召之，故不俟駕而行。徐氏曰：“孔子、孟子，易地則皆然。”○此章言不見諸侯之義，最為詳悉，更合陳代、公孫丑所問者而觀之，其說乃盡。"
                },
                {
                    "paragraph": "○孟子謂萬章曰：“一鄕之善士，斯友一鄕之善士；一國之善士，斯友一國之善士；天下之善士，斯友天下之善士。",
                    "zhushu": "言己之善蓋於一鄕，然後能盡友一鄉之善士。推而至於一國天下皆然，隨其高下以為廣狹也。"
                },
                {
                    "paragraph": "以友天下之善士爲未足，又尚論古之人。頌其詩，讀其書，不知其人，可乎？是以論其世也。是尚友也。”",
                    "zhushu": "尚，上同。言進而上也。頌，誦通。論其世，論其當世行事之迹也。言旣觀其言，則不可以不知其為人之實，是以又考其行也。夫能友天下之善士，其所友衆矣，猶以爲未足，又進而取於古人。是能進其取友之道，而非止爲一世之士矣。"
                },
                {
                    "paragraph": "○齊宣王問卿。孟子曰：“王何卿之問也？”王曰：“卿不同乎？”曰：“不同。有貴戚之卿，有異姓之卿。”王曰：“請問貴戚之卿。”曰：“君有大過則諫，反覆之而不聽，則易位。”",
                    "zhushu": "大過，謂足以亡其國者。易位，易君之位，更立親戚之賢者。蓋與君有親親之恩，無可去之義。以宗廟為重，不忍坐視其亡，故不得已而至於此也。"
                },
                {
                    "paragraph": "王勃然變乎色。",
                    "zhushu": "勃然，變色貌。"
                },
                {
                    "paragraph": "曰：“王勿異也。王問臣，臣不敢不以正對。”",
                    "zhushu": "孟子言也。"
                },
                {
                    "paragraph": "王色定，然後請問異姓之卿。曰：“君有過則諫，反覆之而不聽，則去。”",
                    "zhushu": "君臣義合，不合則去。○此章言大臣之義，親疎不同，守經行權，各有其分。貴戚之卿，小過非不諫也，但必大過而不聽，乃可易位。異姓之卿，大過非不諫也，雖小過而不聽，已可去矣。然三仁貴戚，不能行之於約；而霍光異姓，乃能行之於昌邑。此又委任權力之不同，不可以執一論也。"
                }
            ]
        },
        {
            "name": "告子章句上",
            "paragraphs": [
                {
                    "paragraph": "告子章句上",
                    "zhushu": "凡二十章。",
                    "type": 1
                },
                {
                    "paragraph": "告子曰：“性，猶杞柳也；義，猶桮棬也。以人性爲仁義，猶以杞柳爲桮棬。”",
                    "zhushu": "桮，音杯。棬，丘圓反。○性者，人生所禀之天理也。杞柳，柜柳。桮棬，屈木所為，若卮匜之屬。告子言人性本無仁義，必待矯揉而後成，如荀子性惡之說也。"
                },
                {
                    "paragraph": "孟子曰：“子能順杞柳之性而以爲桮棬乎？將戕賊杞柳而後以爲桮棬也？如將戕賊杞柳而以爲桮棬，則亦將戕賊人以爲仁義與？率天下之人而禍仁義者，必子之言夫！”",
                    "zhushu": "戕，音牆。與，平聲。夫，音扶。○言如此，則天下之人皆以仁義為害性而不肯為，是因子之言而為仁義之禍也。"
                },
                {
                    "paragraph": "○告子曰：“性猶湍水也，決諸東方則東流，決諸西方則西流。人性之無分於善不善也，猶水之無分於東西也。”",
                    "zhushu": "湍，他端反。○湍，波流瀠回之貌也。告子因前說而小變之，近於揚子善惡混之說。"
                },
                {
                    "paragraph": "孟子曰：“水信無分於東西。無分於上下乎？人性之善也，猶水之就下也。人無有不善，水無有不下。",
                    "zhushu": "言水誠不分東西矣，然豈不分上下乎？性即天理，未有不善者也。"
                },
                {
                    "paragraph": "今夫水，搏而躍之，可使過顙；激而行之，可使在山。是豈水之性哉？其勢則然也。人之可使爲不善，其性亦猶是也。”",
                    "zhushu": "夫，音扶。搏，補各反。○搏，擊也。躍，跳也。顙，額也。水之過額在山，皆不就下也。然其本性未嘗不就下，但爲搏激所使而逆其性耳。○此章言性本善，故順之而無不善；本無惡，故反之而後爲惡，非本無定體，而可以無所不爲也。"
                },
                {
                    "paragraph": "○告子曰：“生之謂性。”",
                    "zhushu": "生，指人物之所以知覺運動者而言。吿子論性，前後四章，語雖不同，然其大指不外乎此，與近世佛氏所謂作用是性者略相似。"
                },
                {
                    "paragraph": "孟子曰：“生之謂性也，猶白之謂白與？”曰：“然。”“白羽之白也，猶白雪之白；白雪之白，猶白玉之白與？”曰：“然。”",
                    "zhushu": "與，平聲。下同。○白之謂白，猶言凡物之白者，同謂之白，更無差別也。白羽以下，孟子再問而告子曰然，則是謂凡有生者同是一性矣。"
                },
                {
                    "paragraph": "“然則犬之性，猶牛之性；牛之性，猶人之性與？”",
                    "zhushu": "孟子又言若果如此，則犬牛與人皆有知覺，皆能運動，其性皆無以異矣，於是告子自知其說之非而不能對也。○愚按：性者，人之所得於天之理也；生者，人之所得於天之氣也。性，形而上者也；氣，形而下者也。人物之生，莫不有是性，亦莫不有是氣。然以氣言之，則知覺運動，人與物若不異也；以理言之，則仁義禮智之稟豈物之所得而全哉？此人之性所以無不善，而爲萬物之靈也。吿子不知性之爲理，而以所謂氣者當之，是以杞柳湍水之喩，食色無善無不善之說，縱橫繆戾，紛紜舛錯，而此章之誤乃其本根。所以然者，蓋徒知知覺運動之蠢然者，人與物同；而不知仁義禮智之粹然者，人與物異也。孟子以是折之，其義精矣。"
                },
                {
                    "paragraph": "○告子曰：“食色，性也。仁，內也，非外也；義，外也，非内也。”",
                    "zhushu": "告子以人之知覺運動者爲性，故言人之甘食悅色者卽其性。故仁愛之心生於內，而事物之宐由乎外。學者但當用力於仁，而不必求合於義也。"
                },
                {
                    "paragraph": "孟子曰：“何以謂仁内義外也？”曰：“彼長而我長之，非有長於我也；猶彼白而我白之，從其白於外也，故謂之外也。”",
                    "zhushu": "長，上聲，下同。○我長之，我以彼為長也；我白之，我以彼爲白也。"
                },
                {
                    "paragraph": "曰：“異於白馬之白也，無以異於白人之白也；不識長馬之長也，無以異於長人之長與？且謂長者義乎？長之者義乎？”",
                    "zhushu": "與，平聲，下同。○張氏曰：“上異於二字疑衍。”李氏曰：“或有闕文焉。”愚按：白馬白人，所謂彼白而我白之也；長馬長人，所謂彼長而我長之也。白馬白人不異，而長馬長人不同，是乃所謂義也。義不在彼之長，而在我長之之心，則義之非外明矣。"
                },
                {
                    "paragraph": "曰：“吾弟則愛之，秦人之弟則不愛也，是以我爲悅者也，故謂之内。長楚人之長，亦長吾之長，是以長爲悅者也，故謂之外也。”",
                    "zhushu": "言愛主於我，故仁在內；敬主於長，故義在外。"
                },
                {
                    "paragraph": "曰：“耆秦人之炙，無以異於耆吾炙。夫物則亦有然者也，然則耆炙亦有外與？”",
                    "zhushu": "耆，與嗜同。夫，音扶。○言長之耆之，皆出於心也。林氏曰：“告子以食色爲性，故因其所明者而通之。”○自篇首至此四章，告子之辯屢屈，而屢變其說以求勝，卒不聞其能自反而有所疑也。此正其所謂不得於言勿求於心者，所以卒於鹵莽而不得其正也。"
                },
                {
                    "paragraph": "○孟季子問公都子曰：“何以謂義內也？”",
                    "zhushu": "孟季子，疑孟仲子之弟也。蓋聞孟子之言而未達，故私論之。"
                },
                {
                    "paragraph": "曰：“行吾敬，故謂之內也。”",
                    "zhushu": "所敬之人雖在外，然知其當敬而行吾心之敬以敬之，則不在外也。"
                },
                {
                    "paragraph": "“",
                    "zhushu": ""
                },
                {
                    "paragraph": "鄕人長於伯兄一歲，則誰敬？”曰：“敬兄。”“酌則誰先？”曰：“先酌鄕人。”“所敬在此，所長在彼，果在外，非由內也。”",
                    "zhushu": "長，上聲。○伯，長也。酌，酌酒也。此皆季子問、公都子答，而季子又言，如此則敬長之心，果不由中出也。"
                },
                {
                    "paragraph": "公都子不能答，以告孟子。孟子曰：“敬叔父乎？敬弟乎？彼將曰‘敬叔父’。曰：‘弟爲尸，則誰敬？’彼將曰‘敬弟。’子曰：‘惡在其敬叔父也？’彼將曰‘在位故也。’子亦曰：‘在位故也。庸敬在兄，斯須之敬在鄉人。’”",
                    "zhushu": "惡，平聲。○尸，祭祀所主以象神，雖子弟為之，然敬之當如祖考也。在位，弟在尸位，鄕人在賓客之位也。庸，常也。斯須，暫時也。言因時制宜，皆由中出也。"
                },
                {
                    "paragraph": "季子聞之曰：“敬叔父則敬，敬弟則敬，果在外，非由內也。”公都子曰：“冬日則飲湯，夏日則飲水，然則飮食亦在外也？”",
                    "zhushu": "此亦上章耆炙之意。○范氏曰：“二章問答，大指略同，皆反覆譬喩以曉當世，使明仁義之在內，則知人之性善，而皆可以爲堯舜矣。”"
                },
                {
                    "paragraph": "○公都子曰：“告子曰：‘性無善無不善也。’",
                    "zhushu": "此亦“生之謂性、食色性也”之意，近世蘇氏、胡氏之說蓋如此。"
                },
                {
                    "paragraph": "或曰：‘性可以爲善，可以爲不善；是故文武興，則民好善；幽厲興，則民好暴。’",
                    "zhushu": "好，去聲。○此即湍水之說也。"
                },
                {
                    "paragraph": "或曰：‘有性善，有性不善；是故以堯爲君而有象，以瞽瞍爲父而有舜；以紂爲兄之子且以爲君，而有微子啓、王子比干。’",
                    "zhushu": "韓子性有三品之說蓋如此。按此文，則微子、比干皆紂之叔父，而書稱微子爲商王元子，疑此或有誤字。"
                },
                {
                    "paragraph": "今曰‘性善’，然則彼皆非與？”",
                    "zhushu": "與，平聲。"
                },
                {
                    "paragraph": "孟子曰：“乃若其情，則可以爲善矣，乃所謂善也。",
                    "zhushu": "乃若，發語辭。情者，性之動也。人之情，本但可以爲善而不可以為惡，則性之本善可知矣。"
                },
                {
                    "paragraph": "若夫爲不善，非才之罪也。",
                    "zhushu": "夫，音扶。○才，猶材質，人之能也。人有是性，則有是才，性既善則才亦善。人之為不善，乃物欲陷溺而然，非其才之罪也。"
                },
                {
                    "paragraph": "惻隱之心，人皆有之；羞惡之心，人皆有之；恭敬之心，人皆有之；是非之心，人皆有之。惻隱之心，仁也；羞惡之心，義也；恭敬之心，禮也；是非之心，智也。仁義禮智，非由外鑠我也，我固有之也，弗思耳矣。故曰：‘求則得之，舍則失之。’或相倍蓰而無算者，不能盡其才者也。",
                    "zhushu": "惡，去聲。舍，上聲。蓰，音師。○恭者，敬之發於外者也；敬者，恭之主於中者也。鑠，以火銷金之名，自外以至內也。算，數也。言四者之心人所固有，但人自不思而求之耳，所以善惡相去之遠，由不思不求而不能擴充以盡其才也。前篇言是四者爲仁義禮智之端，而此不言端者，彼欲其擴而充之，此直因用以著其本體，故言有不同耳。"
                },
                {
                    "paragraph": "詩曰：‘天生蒸民，有物有則。民之秉夷，好是懿德。’孔子曰：‘爲此詩者，其知道乎！故有物必有則，民之秉夷也，故好是懿德。’”",
                    "zhushu": "好，去聲。○詩大雅蒸民之篇。蒸，詩作烝，衆也。物，事也。則，法也。夷，詩作彝，常也。懿，美也。有物必有法：如有耳目，則有聰明之德；有父子，則有慈孝之心，是民所秉執之常性也，故人之情無不好此懿德者。以此觀之，則人性之善可見，而公都子所問之三說，皆不辯而自明矣。○程子曰：“性卽理也，理則堯舜至於塗人一也。才禀於氣，氣有清未必適中，然必似足形，不至成蕢也。"
                },
                {
                    "paragraph": "口之於味，有同耆也。易牙先得我口之所耆者也。如使口之於味也，其性與人殊，若犬馬之與我不同類也，則天下何耆皆從易牙之於味也？至於味，天下期於易牙，是天下之口相似也",
                    "zhushu": "耆，與嗜同，下同。○易牙，古之知味者。言易牙所調之味，則天下皆以爲美也。"
                },
                {
                    "paragraph": "惟耳亦然。至於聲，天下期於師曠，是天下之耳相似也。",
                    "zhushu": "師曠，能審音者也。言師曠所和之音，則天下皆以為美也。"
                },
                {
                    "paragraph": "惟目亦然。至於子都，天下莫不知其姣也。不知子都之姣者，無目者也。",
                    "zhushu": "姣，古濁，稟其清者為賢，稟其濁者為愚。學而知之，則氣無清濁，皆可至於善而復性之本，湯武身之是也。孔子所言下愚不移者，則自暴自棄之人也。”又曰：“論性不論氣，不備；論氣不論性，不明，二之則不是。”張子曰：“形而後有氣質之性，善反之則天地之性存焉。故氣質之性，君子有弗性者焉。”愚按：程子此說才字，與孟子本文小異。蓋孟子專指其發於性者言之，故以為才無不善；程子兼指其稟於氣者言之，則人之才固有昏明強弱之不同矣，張子所謂氣質之性是也。二說雖殊，各有所當，然以事理考之，程子為密。蓋氣質所稟雖有不善，而不害性之本善；性雖本善，而不可以無省察矯揉之功，學者所當深玩也。"
                },
                {
                    "paragraph": "○孟子曰：“富歲，子弟多賴；凶歲，子弟多暴，非天之降才爾殊也，其所以陷溺其心者然也。",
                    "zhushu": "富歲，豐年也。賴，藉也。豐年衣食饒足，故有所顧藉而為善；凶年衣食不足，故有以陷溺其心而為暴。"
                },
                {
                    "paragraph": "今夫麰麥，播種而耰之，其地同，樹之時又同，浡然而生，至於日至之時，皆熟矣。雖有不同，則地有肥磽，雨露之養，人事之不齊也。",
                    "zhushu": "夫，音扶。麰，音牟。耰，音憂。磽，苦交反。○麰，大麥也。耰，覆種也。日至之時，謂當成熟之期也。磽，瘠薄也。"
                },
                {
                    "paragraph": "故凡同類者，舉相似也，何獨至於人而疑之？聖人與我同類者。",
                    "zhushu": "聖人亦人耳，其性之善，無不同也。"
                },
                {
                    "paragraph": "故龍子曰：‘不知足而為屨，我知其不為蕢也。’屨之相似，天下之足同也。",
                    "zhushu": "蕢，音匱。○蕢，草器也。不知人足之大小而為之屨，雖卯反。○子都，古之美人也。姣，好也。"
                },
                {
                    "paragraph": "故曰：口之於味也，有同耆焉；耳之於聲也，有同聽焉；目之於色也，有同美焉。至於心，獨無所同然乎？心之所同然者何也？謂理也，義也。聖人先得我心之所同然耳。故理義之悅我心，猶芻豢之悅我口。”",
                    "zhushu": "然，猶可也。草食曰芻，牛羊是也；穀食曰豢，犬豕是也。程子曰：“在物爲理，處物爲義，體用之謂也。孟子言人心無不悅理義者，但聖人則先知先覺乎此耳，非有以異於人也。”程子又曰：“理義之悅我心，猶芻豢之悅我口，此語親切有味。須實體察得理義之悅心，眞猶芻豢之悅口，始得。”"
                },
                {
                    "paragraph": "○孟子曰：“牛山之木嘗美矣，以其郊於大國也，斧斤伐之，可以爲美乎？是其日夜之所息，雨露之所潤，非無萌蘖之生焉，牛羊又從而牧之，是以若彼濯濯也。人見其濯濯也，以爲未嘗有材焉，此豈山之性也哉？",
                    "zhushu": "蘖，五割反。○牛山，齊之東南山也。邑外謂之郊，言牛山之木，前此固嘗美矣，今爲大國之郊，伐之者衆，故失其美耳。息，生長也。日夜之所息，謂氣化流行未嘗閒斷，故日夜之閒，凡物皆有所生長也，萌，芽也。蘖，芽之旁出者也。濯濯，光潔之貌。材，材木也。言山木雖伐，猶有萌蘖，而牛羊又從而害之，是以至於光潔而無草木也。"
                },
                {
                    "paragraph": "雖存乎人者，豈無仁義之心哉？其所以放其良心者，亦猶斧斤之於木也，旦旦而伐之，可以爲美乎？其日夜之所息，平旦之氣，其好惡與人相近也者幾希，則其旦晝之所爲，有梏亡之矣。梏之反覆，則其夜氣不足以存；夜氣不足以存，則其違禽獸不遠矣。人見其禽獸也，而以爲未嘗有才焉者，是豈人之情也哉？",
                    "zhushu": "好、惡，並去聲。○良心者，本然之善心，卽所謂仁義之心也。平旦之氣，謂未與物接之時，淸明之氣也。好惡與人相近，言得人心之所同然也。幾希，不多也。梏，械也。反覆，展轉也。言人之良心雖已放失，然其日夜之閒，亦必有所生長。故平旦未與物接，其氣淸明之際，良心猶必有發見者。但其發見至微，而旦晝所爲之不善，又已隨而梏亡之，如山木旣伐，猶有萌蘖，而牛羊又牧之也。晝之所爲，旣有以害其夜之所息，又不能勝其晝之所爲，是以展轉相害。至於夜氣之生，日以寖薄，而不足以存其仁義之良心，則平旦之氣亦不能淸，而所好惡遂與人遠矣。"
                },
                {
                    "paragraph": "故苟得其養，無物不長；苟失其養，無物不消。",
                    "zhushu": "長，上聲。○山木人心，其理一也。"
                },
                {
                    "paragraph": "孔子曰：‘操則存，舍則亡；出入無時，莫知其鄕。’惟心之謂與？”",
                    "zhushu": "舍，音捨；與，平聲。○孔子言心，操之則在此，舍之則失去，其出入無定時，亦無定處如此。孟子引之，以明心之神明不測，得失之易，而保守之難，不可頃刻失其養。學者當無時而不用其力，使神淸氣定，常如平旦之時，則此心常存，無適而非仁義也。○程子曰：心豈有出入，亦以操舍而言耳。操之之道，敬以直內而已。○愚聞之師曰：人理義之心未嘗無，惟持守之卽在爾。若於旦晝之閒不至梏亡，則夜氣愈淸。夜氣淸，則平旦未與物接之時，湛然虛明氣象自可見矣。孟子發此夜氣之說，於學者極有力，宜熟玩而深省之也。"
                },
                {
                    "paragraph": "孟子曰：“無或乎王之不智也。",
                    "zhushu": "或，與惑同。疑，怪也。王，疑指齊王。"
                },
                {
                    "paragraph": "雖有天下易生之物也，一日暴之，十日寒之，未有能生者也。吾見亦罕矣，吾退而寒之者至矣，吾如有萌焉何哉？",
                    "zhushu": "易，去聲。暴，步卜反。見，音現。○暴，溫之也。我見王之時少，猶一日暴之也，我退則諂諛雜進之日多，是十日寒之也。雖有萌蘖之生，我亦安能如之何哉？"
                },
                {
                    "paragraph": "今夫弈之爲數，小數也；不專心致志，則不得也。弈秋，通國之善弈者也。使弈秋誨二人弈，其一人專心致志，惟弈秋之爲聽。一人雖聽之，一心以爲有鴻鵠將至，思援弓繳而射之，雖與之俱學，弗若之矣。爲是其智弗若與？曰：非然也。”",
                    "zhushu": "夫，音扶。繳，音灼。射，食亦反。爲是之爲，去聲。若與之與，平聲。○弈，圍棋也。數，技也。致，極也。弈秋，善弈者名秋也。繳，以繩繫矢而射也。○程子爲講官，言於上曰：“人主一日之閒，接賢士大夫之時多，親宦官宮妾之時少；則可以涵養氣質，而熏陶德性。”時不能用，識者恨之。范氏曰：“人君之心，惟在所養。君子養之以善則智，小人養之以惡則愚。然賢人易疎，小人易親，是以寡不能勝衆，正不能勝邪。自古國家治日常少，而亂日常多，蓋以此也。”"
                },
                {
                    "paragraph": "○孟子曰：“魚，我所欲也；熊掌，亦我所欲也，二者不可得兼，舍魚而取熊掌者也。生，亦我所欲也；義，亦我所欲也，二者不可得兼，舍生而取義者也。",
                    "zhushu": "舍，上聲。○魚與熊掌皆美味，而熊掌尤美也。"
                },
                {
                    "paragraph": "生亦我所欲，所欲有甚於生者，故不爲苟得也；死亦我所惡，所惡有甚於死者，故患有所不辟也。",
                    "zhushu": "惡、辟，皆去聲，下同。○釋所以舍生取義之意。得，得生也。欲生惡死者，雖衆人利害之常情；而欲惡有甚於生死者，乃秉彝義理之良心，是以欲生而不為苟得，惡死而有所不避也。"
                },
                {
                    "paragraph": "如使人之所欲莫甚於生，則凡可以得生者，何不用也？使人之所惡莫甚於死者，則凡可以辟患者，何不爲也？",
                    "zhushu": "設使人無秉彝之良心，而但有利害之私情，則凡可以偷生免死者，皆將不顧禮義而爲之矣。"
                },
                {
                    "paragraph": "由是則生而有不用也，由是則可以辟患而有不爲也。",
                    "zhushu": "由其必有秉彝之良心，是以其能舍生取義如此。"
                },
                {
                    "paragraph": "是故所欲有甚於生者，所惡有甚於死者，非獨賢者有是心也，人皆有之，賢者能勿喪耳。",
                    "zhushu": "喪，去聲。○羞惡之心，人皆有之，但衆人汩於利欲而忘之，惟賢者能存之而不喪耳。"
                },
                {
                    "paragraph": "一簞食，一豆羹，得之則生，弗得則死。嘑爾而與之，行道之人弗受；蹴爾而與之，乞人不屑也。",
                    "zhushu": "食，音嗣。嘑，呼故反。蹴，子六反。○豆，木器也。嘑，咄啐之貌。行道之人，路中凡人也。蹴，踐踏也。乞人，丐乞之人也。不屑，不以為潔也。言雖欲食之急而猶惡無禮，有寧死而不食者。是其羞惡之本心，欲惡有甚於生死者，人皆有之也。"
                },
                {
                    "paragraph": "萬鍾則不辨禮義而受之。萬鍾於我何加焉？爲宫室之美、妻妾之奉、所識窮乏者得我與？",
                    "zhushu": "爲，去聲。與，平聲。○萬鍾於我何加，言於我身無所增益也。所識窮乏者得我，謂所知識之窮乏者感我之惠也。上言人皆有羞惡之心，此言衆人所以喪之。由此三者，蓋理義之心雖曰固有，而物欲之蔽，亦人所易昏也。"
                },
                {
                    "paragraph": "鄉爲身死而不受，今爲宫室之美爲之；鄕爲身死而不受，今爲妻妾之奉爲之；鄕爲身死而不受，今爲所識窮乏者得我而爲之，是亦不可以已乎？此之謂失其本心。”",
                    "zhushu": "鄕、爲，並去聲。爲之之爲，並如字。○言三者身外之物，其得失比生死為甚輕。鄉為身死猶不肯受嘑蹴之食，今乃為此三者而受無禮義之萬鍾，是豈不可以止乎？本心，謂羞惡之心。○此章言羞惡之心，人所固有。或能決死生於危迫之際，而不免計豐約於宴安之時，是以君子不可頃刻而不省察於斯焉。"
                },
                {
                    "paragraph": "○孟子曰：“仁，人心也；義，人路也。",
                    "zhushu": "仁者心之德，程子所謂心如穀種，仁則其生之性，是也。然但謂之仁，則人不知其切於己，故反而名之曰人心，則可以見其爲此身酬酢萬變之主，而不可須臾失矣。義者行事之宜，謂之人路，則可以見其為出入往來必由之道，而不可須臾舍矣。"
                },
                {
                    "paragraph": "舍其路而弗由，放其心而不知求，哀哉！",
                    "zhushu": "舍，上聲。○哀哉二字，最宜詳味，令人惕然有深省處。"
                },
                {
                    "paragraph": "人有雞犬放，則知求之；有放心，而不知求。",
                    "zhushu": "程子曰：“心至重，雞犬至輕。雞犬放則知求之，心放而不知求，豈愛其至輕而忘其至重哉？弗思而已矣。”愚謂上兼言仁義，而此下專論求放心者，能求放心，則不違於仁而義在其中矣。"
                },
                {
                    "paragraph": "學問之道無他，求其放心而已矣。”",
                    "zhushu": "學問之事，固非一端，然其道則在於求其放心而已。蓋能如是則志氣淸明，義理昭著，而可以上達；不然則昏昧放逸，雖曰從事於學，而終不能有所發明矣。故程子曰：“聖賢千言萬語，只是欲人將已放之心約之，使反復入身來，自能尋向上去，下學而上達也。”此乃孟子開示切要之言，程子又發明之，曲盡其指，學者宜服膺而勿失也。"
                },
                {
                    "paragraph": "○孟子曰：“今有無名之指，屈而不信，非疾痛害事也，如有能信之者，則不遠秦楚之路，爲指之不若人也。",
                    "zhushu": "信，與伸同。為，去聲。○無名指，手之第四指也。"
                },
                {
                    "paragraph": "指不若人，則知惡之；心不若人，則不知惡，此之謂不知類也。”",
                    "zhushu": "惡，去聲。○不知類，言其不知輕重之等也。"
                },
                {
                    "paragraph": "○孟子曰：“拱把之桐梓，人苟欲生之，皆知所以養之者。至於身，而不知所以養之者，豈愛身不若桐梓哉？弗思甚也。”",
                    "zhushu": "拱，兩手所圍也。把，一手所握也。桐梓，二木名。"
                },
                {
                    "paragraph": "○孟子曰：“人之於身也，兼所愛。兼所愛，則兼所養也。無尺寸之膚不愛焉，則無尺寸之膚不養也。所以考其善不善者，豈有他哉？於己取之而已矣。",
                    "zhushu": "人於一身，固當兼養，然欲考其所養之善否者，惟在反之於身，以審其輕重而已矣。"
                },
                {
                    "paragraph": "體有貴賤，有小大。無以小害大，無以賤害貴。養其小者爲小人，養其大者爲大人。",
                    "zhushu": "賤而小者，口腹也；貴而大者，心志也。"
                },
                {
                    "paragraph": "今有場師，舍其梧檟，養其樲棘，則爲賤場師焉。",
                    "zhushu": "舍，上聲。檟，音賈。樲，音貳。○場師，治場圃者。梧，桐也；檟，梓也，皆美材也。樲棘，小棗，非美材也。"
                },
                {
                    "paragraph": "養其一指而失其肩背，而不知也，則爲狼疾人也。",
                    "zhushu": "狼善顧，疾則不能，故以為失肩背之喻。"
                },
                {
                    "paragraph": "飲食之人，則人賤之矣，爲其養小以失大也。",
                    "zhushu": "為，去聲。○飲食之人，專養口腹者也。"
                },
                {
                    "paragraph": "飲食之人無有失也，則口腹豈適爲尺寸之膚哉？”",
                    "zhushu": "此言若使專養口腹，而能不失其大體，則口腹之養，軀命所關，不但為尺寸之膚而已。但養小之人，無不失其大者，故口腹雖所當養，而終不可以小害大，賤害貴也。"
                },
                {
                    "paragraph": "○公都子問曰：“鈞是人也，或爲大人，或爲小人，何也？”孟子曰：“從其大體爲大人，從其小體爲小人。”",
                    "zhushu": "鈞，同也。從，隨也。大體，心也。小體，耳目之類也。"
                },
                {
                    "paragraph": "曰：“鈞是人也，或從其大體，或從其小體，何也？”曰：“耳目之官不思，而蔽於物，物交物，則引之而已矣。心之官則思，思則得之，不思則不得也。此天之所與我者，先立乎其大者，則其小者弗能奪也。此爲大人而已矣。”",
                    "zhushu": "官之爲言司也。耳司聽，目司視，各有所職而不能思，是以蔽於外物。旣不能思而蔽於外物，則亦一物而已。又以外物交於此物，其引之而去不難矣。心則能思，而以思爲職。凡事物之來，心得其職，則得其理，而物不能蔽；失其職，則不得其理，而物來蔽之。此三者，皆天之所以與我者，而心爲大。若能有以立之，則事無不思，而耳目之欲不能奪之矣，此所以爲大人也。然此天之此，舊本多作比，而趙註亦以比方釋之。今本旣多作此，而註亦作此，乃未詳孰是。但作比字，於義爲短，故且從今本云。○范浚心箴曰：“茫茫堪輿，俯仰無垠。人於其閒，渺然有身。是身之微，大倉稊米，參爲三才，曰惟心耳。往古來今，孰無此心？心爲形役，乃獸乃禽。惟口耳目，手足動靜，投閒抵𨻶，爲厥心病。一心之微，衆欲攻之，其與存者，嗚呼幾希！君子存誠，克念克敬，天君泰然，百體從令。”"
                },
                {
                    "paragraph": "○孟子曰：“有天爵者，有人爵者。仁義忠信，樂善不倦，此天爵也；公卿大夫，此人爵也。",
                    "zhushu": "樂，音洛。○天爵者，德義可尊，自然之貴也。"
                },
                {
                    "paragraph": "古之人脩其天爵，而人爵從之。",
                    "zhushu": "脩其天爵，以為吾分之所當然者耳。人爵從之，蓋不待求之而自至也。"
                },
                {
                    "paragraph": "今之人脩其天爵，以要人爵；旣得人爵，而棄其天爵，則惑之甚者也，終亦必亡而已矣。”",
                    "zhushu": "要，音邀。○要，求也。脩天爵以要人爵，其心固已惑矣；得人爵而棄天爵，則其惑又甚焉，終必幷其所得之人爵而亡之也。"
                },
                {
                    "paragraph": "○孟子曰：“欲貴者，人之同心也。人人有貴於己者，弗思耳。",
                    "zhushu": "貴於己者，謂天爵也。"
                },
                {
                    "paragraph": "人之所貴者，非良貴也。趙孟之所貴，趙孟能賤之。",
                    "zhushu": "人之所貴，謂人以爵位加己而後貴也。良者，本然之善也。趙孟，晉卿也。能以爵祿與人而使之貴，則亦能奪之而使之賤矣。若良貴，則人安得而賤之哉？"
                },
                {
                    "paragraph": "詩云：‘旣醉以酒，旣飽以德。’言飽乎仁義也，所以不願人之膏粱之味也；令聞廣譽施於身，所以不願人之文繡也。”",
                    "zhushu": "聞，去聲。○詩大雅旣醉之篇。飽，充足也。願，欲也。膏，肥肉。粱，美穀。令，善也。聞，亦譽也。文繡，衣之美者也。仁義充足而聞譽彰著，皆所謂良貴也。○尹氏曰：“言在我者重，則外物輕。”"
                },
                {
                    "paragraph": "○孟子曰：“仁之勝不仁也，猶水勝火。今之爲仁者，猶以一杯水，救一車薪之火也；不熄，則謂之水不勝火，此又與於不仁之甚者也。",
                    "zhushu": "與，猶助也。仁之能勝不仁，必然之理也。但為之不力，則無以勝不仁，而人遂以爲真不能勝，是我之所爲有以深助於不仁者也。"
                },
                {
                    "paragraph": "亦終必亡而已矣。”",
                    "zhushu": "言此人之心，亦且自怠於爲仁，終必幷與其所為而亡之。○趙氏曰：“言爲仁不至，而不反諸己也。”"
                },
                {
                    "paragraph": "○孟子曰：“五穀者，種之美者也；苟爲不熟，不如荑稗。夫仁亦在乎熟之而已矣。”",
                    "zhushu": "荑，音蹄。稗，蒲賣反。夫，音扶。○荑稗，草之似穀者，其實亦可食，然不能如五穀之美也。但五穀不熟，則反不如荑稗之熟；猶爲仁而不熟，則反不如爲他道之有成。是以爲仁必貴乎熟，而不可徒恃其種之美，又不可以仁之難熟，而甘爲他道之有成也。○尹氏曰：“日新而不已則熟。”"
                },
                {
                    "paragraph": "○孟子曰：“羿之敎人射，必志於彀；學者亦必志於彀。",
                    "zhushu": "彀，古候反。羿，善射者也。志，猶期也。彀，弓滿也。滿而後發，射之法也。學，謂學射。"
                },
                {
                    "paragraph": "大匠誨人，必以規矩；學者亦必以規矩。”",
                    "zhushu": "大匠，工師也。規矩，匠之法也。○此章言事必有法，然後可成，師舍是則無以教，弟子舍是則無以學。曲藝且然，况聖人之道乎？"
                }
            ]
        },
        {
            "name": "吿子章句下",
            "paragraphs": [
                {
                    "paragraph": "吿子章句下",
                    "zhushu": "凡十六章。",
                    "type": 1
                },
                {
                    "paragraph": "任人有問屋廬子曰：“禮與食孰重？”曰：“禮重。”",
                    "zhushu": "任，平聲。○任，國名。屋廬子，名連，孟子弟子也。"
                },
                {
                    "paragraph": "“色與禮孰重？”",
                    "zhushu": "任人復問也。"
                },
                {
                    "paragraph": "曰：“禮重。”曰：“以禮食，則飢而死；不以禮食，則得食，必以禮乎？親迎，則不得妻；不親迎，則得妻，必親迎乎！”",
                    "zhushu": "迎，去聲。"
                },
                {
                    "paragraph": "屋廬子不能對，明日之鄒以吿孟子。孟子曰：“於答是也何有？",
                    "zhushu": "於，如字。○何有，不難也。"
                },
                {
                    "paragraph": "不揣其本而齊其末，方寸之木可使高於岑樓。",
                    "zhushu": "揣，初委反。○本，謂下。末，謂上。方寸之木至卑，喩食色。岑樓，樓之高銳似山者，至高，喩禮。若不取其下之平，而升寸木於岑樓之上，則寸木反高，岑樓反卑矣。"
                },
                {
                    "paragraph": "金重於羽者，豈謂一鉤金與一輿羽之謂哉？",
                    "zhushu": "鉤，帶鉤也。金木重而帶鉤小，故輕，喻禮有輕於食色者；羽本輕而一輿多，故重，喩食色有重於禮者。"
                },
                {
                    "paragraph": "取食之重者，與禮之輕者而比之，奚翅食重？取色之重者，與禮之輕者而比之，奚翅色重？",
                    "zhushu": "翅，與啻同，古字通用，施智反。○禮食親迎，禮之輕者也。飢而死以滅其性，不得妻而廢人倫，食色之重者也。奚翅，猶言何但。言其相去懸絕，不但有輕重之差而已。"
                },
                {
                    "paragraph": "往應之曰：‘紾兄之臂而奪之食，則得食；不紾，則不得食，則將紾之乎？踰東家牆而摟其處子，則得妻；不摟，則不得妻，則將摟之乎？’”",
                    "zhushu": "紾，音軫。摟，音婁。○紾，戾也。摟，牽也。處子，處女也。此二者，禮與食色皆其重者，而以之相較，則禮爲尤重也。○此章言義理事物，其輕重固有大分，然於其中，又各自有輕重之別。聖賢於此，錯綜斟酌，毫髮不差，固不肯枉尺而直尋，亦未嘗膠柱而調瑟，所以斷之，一視於理之當然而已矣。"
                },
                {
                    "paragraph": "○曹交問曰：“人皆可以爲堯舜，有諸？”孟子曰：“然。”",
                    "zhushu": "趙氏曰：“曹交，曹君之弟也。”人皆可以爲堯舜，疑古語，或孟子所嘗言也。"
                },
                {
                    "paragraph": "交聞文王十尺，湯九尺，今交九尺四寸以長，句。食粟而已，如何則可？”",
                    "zhushu": "曹交問也。食粟而已，言無他材能也。"
                },
                {
                    "paragraph": "曰：“奚有於是？亦爲之而已矣。有人於此，力不能勝一匹雛，則爲無力人矣；今曰舉百鈞，則爲有力人矣。然則舉烏獲之任，是亦爲烏獲而已矣。夫人豈以不勝爲患哉？弗爲耳。",
                    "zhushu": "勝，平聲。○匹，字本作鴄，鴨也，從省作匹。禮記說“匹爲鶩”是也。烏獲，古之有力人也，能舉移千鈞。"
                },
                {
                    "paragraph": "徐行後長者謂之弟，疾行先長者謂之不弟。夫徐行者，豈人所不能哉？所不爲也。堯舜之道，孝弟而已矣。",
                    "zhushu": "後，去聲。長，上聲。先，去聲。夫，音扶。○陳氏曰：“孝弟者，人之良知良能，自然之性也。堯舜人倫之至，亦率是性而已。豈能加毫末於是哉？”楊氏曰：“堯舜之道大矣，而所以爲之，乃在夫行止疾徐之閒，非有甚高難行之事也，百姓蓋日用而不知耳。”"
                },
                {
                    "paragraph": "子服堯之服，誦堯之言，行堯之行，是堯而已矣；子服桀之服，誦桀之言，行桀之行，是桀而已矣。”",
                    "zhushu": "之、行，並去聲。言為善為惡，皆在我而已。詳曹交之問。淺陋麤率，必其進見之時，禮貌衣冠言動之閒，多不循禮，故孟子吿之如此兩節云。"
                },
                {
                    "paragraph": "曰：“交得見於鄒君，可以假館，願畱而受業於門。”",
                    "zhushu": "見，音現。○假館而後受業，又可見其求道之不篤。"
                },
                {
                    "paragraph": "曰：“夫道，若大路然，豈難知哉？人病不求耳。子歸而求之，有餘師。”",
                    "zhushu": "夫，音扶。○言道不難知，若歸而求之事親敬長之閒，則性分之內，萬理皆備，隨處發見，無不可師，不必留此而受業也。○曹交事長之禮既不至，求道之心又不篤，故孟子敎之以孝弟，而不容其受業。蓋孔子餘力學文之意，亦不屑之教誨也。"
                },
                {
                    "paragraph": "○公孫丑問曰：“高子曰：‘小弁，小人之詩也。’”孟子曰：“何以言之？”曰：“怨。”",
                    "zhushu": "弁，音盤。○高子，齊人也。小弁，小雅篇名。周幽王娶申后，生太子宜臼；又得褒姒，生伯服，而黜申后、廢宜臼。於是宜臼之傅爲作此詩，以敘其哀痛迫切之情也。"
                },
                {
                    "paragraph": "曰：“固哉，高叟之爲詩也！有人於此，越人關弓而射之，則己談笑而道之；無他，疏之也。其兄關弓而射之，則己垂涕泣而道之；無他，戚之也。小弁之怨，親親也。親親，仁也。固矣夫，高叟之爲詩也！”",
                    "zhushu": "關，與彎同。射，食亦反。夫，音扶。○固，謂執滯不通也。爲，猶治也。越，蠻夷國名。道，語也。親親之心，仁之發也。"
                },
                {
                    "paragraph": "曰：“凱風何以不怨？”",
                    "zhushu": "凱風，邶風篇名。衞有七子之母，不能安其室，七子作此以自責也。"
                },
                {
                    "paragraph": "曰：“凱風，親之過小者也；小弁，親之過大者也。親之過大而不怨，是愈疏也；親之過小而怨，是不可磯也。愈疏，不孝也；不可磯，亦不孝也。",
                    "zhushu": "磯，音機。○磯，水激石也。不可磯，言微激之而遽怒也。"
                },
                {
                    "paragraph": "孔子曰：‘舜其至孝矣，五十而慕。’”",
                    "zhushu": "言舜猶怨慕，小弁之怨，不爲不孝也。○趙氏曰：“生之膝下，一體而分。喘息呼吸，氣通於親。當親而疏，怨慕號天。是以小弁之怨，未足爲愆也。”"
                },
                {
                    "paragraph": "○宋牼將之楚，孟子遇於石丘。",
                    "zhushu": "牼，口莖反。○宋，姓；牼，名。石丘，地名。"
                },
                {
                    "paragraph": "曰：“先生將何之？”",
                    "zhushu": "趙氏曰：“學士年長者，故謂之先生。”"
                },
                {
                    "paragraph": "曰：“吾聞秦楚搆兵，我將見楚王說而罷之。楚王不悅，我將見秦王說而罷之，二王我將有所遇焉。”",
                    "zhushu": "說，音稅。○時宋牼方欲見楚王，恐其不悅，則將見秦王也。遇，合也。按莊子書：“有宋鈃者，禁攻寢兵，救世之戰。上說下教，強聒不舍。”疏云：“齊宣王時人。”以事考之，疑卽此人也。"
                },
                {
                    "paragraph": "曰：“軻也請無問其詳，願聞其指。說之將何如？”曰：“我將言其不利也。”曰：“先生之志則大矣，先生之號則不可。",
                    "zhushu": "徐氏曰：“能於戰國擾攘之中，而以罷兵息民為說，其志可謂大矣；然以利爲名，則不可也。”"
                },
                {
                    "paragraph": "先生以利說秦楚之王，秦楚之王悅於利，以罷三軍之師，是三軍之士樂罷而悅於利也。爲人臣者懷利以事其君，爲人子者懷利以事其父，爲人弟者懷利以事其兄。是君臣、父子、兄弟終去仁義，懷利以相接，然而不亡者，未之有也。",
                    "zhushu": "樂，音洛，下同。"
                },
                {
                    "paragraph": "先生以仁義說秦楚之王，秦楚之王悅於仁義，而罷三軍之師，是三軍之士樂罷而悅於仁義也。爲人臣者懷仁義以事其君，爲人子者懷仁義以事其父，爲人弟者懷仁義以事其兄，是君臣、父子、兄弟去利，懷仁義以相接也。然而不王者，未之有也。何必曰利？”",
                    "zhushu": "王，去聲。○此章言休兵息民，爲事則一，然其心有義利之殊，而其效有興亡之異，學者所當深察而明辨之也。"
                },
                {
                    "paragraph": "○孟子居鄒，季任爲任處守，以幣交，受之而不報。處於平陸，儲子爲相，以幣交，受之而不報。",
                    "zhushu": "任，平聲。相，去聲，下同。○趙氏曰：“季任，任君之弟。任君朝會於鄰國，季任為之居守其國也。儲子，齊相也。”不報者，來見則當報之，但以幣交，則不必報也。"
                },
                {
                    "paragraph": "他日由鄒之任，見季子；由平陸之齊，不見儲子。屋廬子喜曰：“連得閒矣。”",
                    "zhushu": "屋廬子知孟子之處此必有義理，故喜得其閒隙而問之。"
                },
                {
                    "paragraph": "問曰：“夫子之任見季子，之齊不見儲子，爲其爲相與？”",
                    "zhushu": "爲其之爲，去聲，下同。與，平聲。○言儲子但為齊相，不若季子攝守君位，故輕之邪？"
                },
                {
                    "paragraph": "曰：“非也。書曰：‘享多儀，儀不及物曰不享，惟不役志于享。’",
                    "zhushu": "書周書洛誥之篇。享，奉上也。儀，禮也。物，幣也。役，用也。言雖享而禮意不及其幣，則是不享矣，以其不用志于享故也。"
                },
                {
                    "paragraph": "爲其不成享也。”",
                    "zhushu": "孟子釋書意如此。"
                },
                {
                    "paragraph": "屋廬子悅。或問之。屋廬子曰：“季子不得之鄒，儲子得之平陸。”",
                    "zhushu": "徐氏曰：“季子爲君居守，不得往他國以見孟子，則以幣交而禮意已備。儲子爲齊相，可以至齊之境內而不來見，則雖以幣交，而禮意不及其物也。”"
                },
                {
                    "paragraph": "○淳于髠曰：“先名實者，爲人也；後名實者，自爲也。夫子在三卿之中，名實未加於上下而去之，仁者固如此乎？”",
                    "zhushu": "先、後、爲，皆去聲。○名，聲譽也。實，事功也。言以名實爲先而爲之者，是有志於救民也；以名實爲後而不爲者，是欲獨善其身者也。名實未加於上下，言上未能正其君，下未能濟其民也。"
                },
                {
                    "paragraph": "孟子曰：“居下位，不以賢事不肖者，伯夷也；五就湯，五就桀者，伊尹也；不惡汙君，不辭小官者，柳下惠也。三子者不同道，其趨一也。一者何也？曰：仁也。君子亦仁而已矣，何必同？”",
                    "zhushu": "惡、趨，並去聲。○仁者，無私心而合天理之謂。楊氏曰：“伊尹之就湯，以三聘之勤也。其就桀也，湯進之也。湯豈有伐桀之意哉？其進伊尹以事之也，欲其悔過遷善而已。伊尹旣就湯，則以湯之心爲心矣；及其終也，人歸之，天命之，不得已而伐之耳。若湯初求伊尹，卽有伐桀之心，而伊尹遂相之以伐桀，是以取天下爲心也。以取天下爲心，豈聖人之心哉？”"
                },
                {
                    "paragraph": "曰：“魯繆公之時，公儀子爲政，子柳、子思爲臣，魯之削也滋甚。若是乎賢者之無益於國也！”",
                    "zhushu": "公儀子，名休，爲魯相。子柳，泄柳也。削，地見侵奪也。髡譏孟子雖不去，亦未必能有爲也。"
                },
                {
                    "paragraph": "曰：“虞不用百里奚而亡，秦穆公用之而霸。不用賢則亡，削何可得與？”",
                    "zhushu": "與，平聲。○百里奚，事見前篇。"
                },
                {
                    "paragraph": "曰：“昔者王豹處於淇，而河西善謳；緜駒處於高唐，而齊右善歌；華周、杞梁之妻善哭其夫，而變國俗。有諸內必形諸外。爲其事而無其功者，髠未嘗覩之也。是故無賢者也，有則髡必識之。”",
                    "zhushu": "華，去聲。○王豹，衛人，善謳。淇，水名。緜駒，齊人，善歌。高唐，齊西邑。華周、杞梁，二人皆齊臣，戰死於莒。其妻哭之哀，國俗化之皆善哭。髡以此譏孟子仕齊無功，未足爲賢也。"
                },
                {
                    "paragraph": "曰：“孔子爲魯司宼，不用，從而祭，燔肉不至，不稅冕而行。不知者以爲爲肉也。其知者以爲爲無禮也。乃孔子則欲以微罪行，不欲爲苟去。君子之所爲，衆人固不識也。”",
                    "zhushu": "稅，音脫。爲肉、爲無之爲，並去聲。○按史記：“孔子爲魯司宼，攝行相事。齊人聞而懼，於是以女樂遺魯君。季桓子與魯君往觀之，怠於政事。子路曰：‘夫子可以行矣。’孔子曰：‘魯今且郊，如致膰于大夫，則吾猶可以止。’桓子卒受齊女樂，郊又不致膰俎于大夫，孔子遂行。”孟子言以爲爲肉者，固不足道；以爲爲無禮，則亦未爲深知孔子者。蓋聖人於父母之國，不欲顯其君相之失，又不欲為無故而苟去，故不以女樂去，而以膰肉行。其見幾明決，而用意忠厚，固非衆人所能識也。然則孟子之所為，豈髡之所能識哉？○尹氏曰：“淳于髠未嘗知仁，亦未嘗識賢也，宜乎其言若是。”"
                },
                {
                    "paragraph": "○孟子曰：“五霸者，三王之罪人也；今之諸侯，五霸之罪人也；今之大夫，今之諸侯之罪人也。",
                    "zhushu": "趙氏曰：“五霸：齊桓、晉文、秦穆、宋襄、楚莊也。三王，夏禹、商湯、周文、武也。”丁氏曰：“夏昆吾，商大彭、豕韋，周齊桓、晉文，謂之五霸。”"
                },
                {
                    "paragraph": "天子適諸侯曰廵狩，諸侯朝於天子曰述職。春省耕而補不足，秋省斂而助不給。入其疆，土地辟，田野治，養老尊賢，俊傑在位，則有慶，慶以地。入其疆，土地荒蕪，遺老失賢，掊克在位，則有讓。一不朝，則貶其爵；再不朝，則削其地；三不朝，則六師移之。是故天子討而不伐，諸侯伐而不討。五霸者，摟諸侯以伐諸侯者也，故曰：五霸者，三王之罪人也。",
                    "zhushu": "朝，音潮。辟，與闢同。治，去聲。○慶，賞也，益其地以賞之也。掊克，聚斂也。讓，責也。移之者，誅其人而變置之也。討者，出命以討其罪，而使方伯連帥帥諸侯以伐之也。伐者奉天子之命，聲其罪而伐之也。摟，牽也。五霸牽諸侯以伐諸侯，不用天子之命也。自入其疆至則有讓，言巡狩之事；自一不朝至六師移之，言述職之事。"
                },
                {
                    "paragraph": "五霸，桓公爲盛。葵丘之會諸侯，束牲、載書而不㰱血。初命曰：‘誅不孝，無易樹子，無以妾爲妻。’再命曰：‘尊賢育才，以彰有德。’三命曰：‘敬老慈幼，無忘賓旅。’四命曰：‘士無世官，官事無攝，取士必得，無專殺大夫。’五命曰：‘無曲防，無遏糴，無有封而不告。’曰：‘凡我同盟之人，旣盟之後，言歸于好。’今之諸侯，皆犯此五禁，故曰：今之諸侯，五霸之罪人也。",
                    "zhushu": "㰱，所洽反。糴，音狄。好，去聲。○按春秋傳：“僖公九年，葵丘之會，陳牲而不殺。讀書加於牲上，壹明天子之禁。”樹，立也。已立世子，不得擅易。初命三事，所以脩身正家之要也。賓，賓客也。旅，行旅也。皆當有以待之，不可忽忘也。士世祿而不世官，恐其未必賢也。官事無攝，當廣求賢才以充之，不可以闕人廢事也。取士必得，必得其人也。無專殺大夫，有罪則請命于天子而後殺之也。無曲防，不得曲爲隄防，壅泉激水，以專小利，病鄰國也。無遏糴，鄰國凶荒，不得閉糴也。無有封而不告者，不得專封國邑而不告天子也。"
                },
                {
                    "paragraph": "長君之惡其罪小，逢君之惡其罪大。今之大夫，皆逢君之惡，故曰：今之大夫，今之諸侯之罪人也。”",
                    "zhushu": "長，上聲。○君有過不能諫，又順之者，長君之惡也。君之過未萌，而先意導之者，逢君之惡也。○林氏曰：“邵子有言：‘治春秋者，不先治五霸之功罪，則事無統理，而不得聖人之心。春秋之間，有功者未有大於五霸，有過者亦未有大於五霸。故五霸者，功之首，罪之魁也。’孟子此章之義，其若此也與？然五霸得罪於三王，今之諸侯得罪於五霸，皆出於異世，故得以逃其罪。至於今之大夫，其得罪於今之諸侯，則同時矣；而諸侯非惟莫之罪也，乃反以爲良臣而厚禮之。不以爲罪而反以爲功，何其謬哉！”"
                },
                {
                    "paragraph": "○魯欲使愼子爲將軍。",
                    "zhushu": "慎子，魯臣。"
                },
                {
                    "paragraph": "孟子曰：“不敎民而用之，謂之殃民。殃民者，不容於堯舜之世。",
                    "zhushu": "教民者，敎之禮義，使知入事父兄，出事長上也。用之，使之戰也。"
                },
                {
                    "paragraph": "一戰勝齊，遂有南陽，然且不可。”",
                    "zhushu": "是時魯蓋欲使愼子伐齊，取南陽也。故孟子言就使愼子善戰有功如此，且猶不可。"
                },
                {
                    "paragraph": "愼子勃然不悅曰：“此則滑釐所不識也。”",
                    "zhushu": "滑，音骨。○滑釐，愼子名。"
                },
                {
                    "paragraph": "曰：“吾明吿子。天子之地方千里；不千里，不足以待諸侯。諸侯之地方百里；不百里，不足以守宗廟之典籍。",
                    "zhushu": "待諸侯，謂待其朝覲聘問之禮。宗廟典籍，祭祀會同之常制也。"
                },
                {
                    "paragraph": "周公之封於魯，爲方百里也；地非不足，而儉於百里。太公之封於齊也，亦爲方百里也；地非不足也，而儉於百里。",
                    "zhushu": "二公有大勲勞於天下，而其封國不過百里。儉，止而不過之意也。"
                },
                {
                    "paragraph": "今魯方百里者五，子以爲有王者作，則魯在所損乎？在所益乎？",
                    "zhushu": "魯地之大，皆并吞小國而得之。有王者作，則必在所損矣。"
                },
                {
                    "paragraph": "徒取諸彼以與此，然且仁者不爲，况於殺人以求之乎？",
                    "zhushu": "徒，空也，言不殺人而取之也。"
                },
                {
                    "paragraph": "君子之事君也，務引其君以當道，志於仁而已。”",
                    "zhushu": "當道，謂事合於理，志仁，謂心在於仁。"
                },
                {
                    "paragraph": "○孟子曰：“今之事君者曰：‘我能爲君辟土地，充府庫。’今之所謂良臣，古之所謂民賊也。君不鄉道，不志於仁，而求富之，是富桀也。",
                    "zhushu": "爲，去聲。辟，與闢同。鄕，與向同，下皆同。○辟，開墾也。"
                },
                {
                    "paragraph": "‘我能爲君約與國，戰必克。’今之所謂良臣，古之所謂民賊也。君不鄉道，不志於仁，而求爲之强戰，是輔桀也。",
                    "zhushu": "約，要結也。與國，和好相與之國也。"
                },
                {
                    "paragraph": "由今之道，無變今之俗，雖與之天下，不能一朝居也。”",
                    "zhushu": "言必爭奪而至於危亡也。"
                },
                {
                    "paragraph": "○白圭曰：“吾欲二十而取一，何如？”",
                    "zhushu": "白圭，名丹，周人也。欲更税法，二十分而取其一分。林氏曰：“按史記：白圭能薄飲食，忍嗜欲，與童僕同苦樂。樂觀時變，人棄我取，人取我與，以此居積致富。其爲此論，蓋欲以其術施之國家也。”"
                },
                {
                    "paragraph": "孟子曰：“子之道，貉道也。",
                    "zhushu": "貉，音陌。○貉，北方夷狄之國名也。"
                },
                {
                    "paragraph": "萬室之國，一人陶，則可乎？”曰：“不可，器不足用也。”",
                    "zhushu": "孟子設喻以詰圭，而圭亦知其不可也。"
                },
                {
                    "paragraph": "曰：“夫貉，五穀不生，惟黍生之。無城郭、宮室、宗廟、祭祀之禮，無諸侯幣帛饔飱，無百官有司，故二十取一而足也。",
                    "zhushu": "夫，音扶。○北方地寒，不生五穀，黍早熟，故生之。饔飧，以飲食饋客之禮也。"
                },
                {
                    "paragraph": "今居中國，去人倫，無君子，如之何其可也？",
                    "zhushu": "無君臣、祭祀、交際之禮，是去人倫；無百官有司，是無君子。"
                },
                {
                    "paragraph": "陶以寡，且不可以爲國，况無君子乎？",
                    "zhushu": "因其辭以折之。"
                },
                {
                    "paragraph": "欲輕之於堯舜之道者，大貉小貉也；欲重之於堯舜之道者，大桀小桀也。”",
                    "zhushu": "什一而稅，堯舜之道也。多則桀，寡則貉。今欲輕重之，則是小貉、小桀而已。"
                },
                {
                    "paragraph": "○白圭曰：“丹之治水也愈於禹。”",
                    "zhushu": "趙氏曰：“當時諸侯有小水，白圭爲之築隄，壅而注之他國。”"
                },
                {
                    "paragraph": "孟子曰：“子過矣。禹之治水，水之道也。",
                    "zhushu": "順水之性也。"
                },
                {
                    "paragraph": "是故禹以四海爲壑，今吾子以鄰國爲壑。",
                    "zhushu": "壑，受水處也。"
                },
                {
                    "paragraph": "水逆行，謂之洚水。洚水者，洪水也，仁人之所惡也。吾子過矣。”",
                    "zhushu": "惡，去聲。○水逆行者，下流壅塞，故水逆流，今乃壅水以害人，則與洪水之災無異矣。"
                },
                {
                    "paragraph": "○孟子曰：“君子不亮，惡乎執？”",
                    "zhushu": "惡，平聲。○亮，信也，與諒同。惡乎執，言凡事苟且，無所執持也。"
                },
                {
                    "paragraph": "○魯欲使樂正子爲政。孟子曰：“吾聞之，喜而不寐。”",
                    "zhushu": "喜其道之得行。"
                },
                {
                    "paragraph": "公孫丑曰：“樂正子强乎？”曰：“否。”“有知慮乎？”曰：“否。”“多聞識乎？”曰：“否。”",
                    "zhushu": "知，去聲。○此三者，皆當世之所尚，而樂正子之所短，故丑疑而歴問之。"
                },
                {
                    "paragraph": "“然則奚爲喜而不寐？”",
                    "zhushu": "丑問也。"
                },
                {
                    "paragraph": "曰：“其爲人也好善。”",
                    "zhushu": "好，去聲，下同。"
                },
                {
                    "paragraph": "“好善足乎？”",
                    "zhushu": "丑問也。"
                },
                {
                    "paragraph": "曰：“好善優於天下，而况魯國乎？",
                    "zhushu": "優有餘裕也。言雖治天下尚有餘力也。"
                },
                {
                    "paragraph": "夫苟好善，則四海之內，皆將輕千里而來吿之以善。",
                    "zhushu": "夫，音扶，下同。○輕，易也，言不以千里為難也。"
                },
                {
                    "paragraph": "夫苟不好善，則人將曰：‘訑訑，予旣已知之矣。’訑訑之聲音顏色，距人於千里之外。士止於千里之外，則讒諂面諛之人至矣。與讒諂面諛之人居，國欲治，可得乎？”",
                    "zhushu": "訑，音移。治，去聲。○訑訑，自足其智，不嗜善言之貌。君子小人，迭爲消長。直諒多聞之士遠，則讒諂面諛之人至，理勢然也。○此章言爲政，不在於用一己之長，而貴於有以來天下之善。"
                },
                {
                    "paragraph": "○陳子曰：“古之君子何如則仕？”孟子曰：“所就三，所去三。",
                    "zhushu": "其目在下。"
                },
                {
                    "paragraph": "迎之致敬以有禮，言將行其言也，則就之；禮貌未衰，言弗行也，則去之。",
                    "zhushu": "所謂見行可之仕，若孔子於季桓子是也。受女樂而不朝，則去之矣。"
                },
                {
                    "paragraph": "其次，雖未行其言也，迎之致敬以有禮，則就之；禮貌衰，則去之。",
                    "zhushu": "所謂際可之仕，若孔子於衞靈公是也。故與公遊於囿，公仰視蜚鴈而後去之。"
                },
                {
                    "paragraph": "其下，朝不食，夕不食，飢餓不能出門戸。君聞之曰：‘吾大者不能行其道，又不能從其言也，使飢餓於我土地，吾恥之。’周之，亦可受也，免死而已矣。”",
                    "zhushu": "所謂公養之仕也。君之於民，固有周之之義，况此又有悔過之言，所以可受。然未至於飢餓不能出門戶，則猶不受也。其曰免死而已，則其所受亦有節矣。"
                },
                {
                    "paragraph": "○孟子曰：“舜發於畎畝之中，傅說舉於版築之間，膠鬲舉於魚鹽之中，管夷吾舉於士，孫叔敖舉於海，百里奚舉於市。",
                    "zhushu": "說，音悅。○舜耕歷山，三十登庸。說築傅巖，武丁舉之。膠鬲遭亂，鬻販魚鹽，文王舉之。管仲囚於士官，桓公舉以相國。孫叔敖隱處海濱，楚莊王舉之爲令尹。百里奚事見前篇。"
                },
                {
                    "paragraph": "故天將降大任於是人也，必先苦其心志，勞其筋骨，餓其體膚，空乏其身，行拂亂其所爲，所以動心忍性，曾益其所不能。",
                    "zhushu": "曾，與增同。○降大任，使之任大事也，若舜以下是也。空，窮也。乏，絕也。拂，戾也，言使之所爲不遂，多背戾也。動心忍性，謂竦動其心，堅忍其性也。然所謂性，亦指氣稟食色而言耳。程子曰：“若要熟，也須從這裏過。”"
                },
                {
                    "paragraph": "人恆過，然後能改；困於心，衡於慮，而後作；徵於色，發於聲，而後喩。",
                    "zhushu": "衡，與橫同。○恒，常也。猶言大率也。橫，不順也。作，奮起也。徵，驗也。喩，曉也。此又言中人之性，常必有過，然後能改。蓋不能謹於平日，故必事勢窮蹙，以至困於心，横於慮，然後能奮發而興起；不能燭於幾微，故必事理暴著，以至驗於人之色，發於人之聲，然後能警悟而通曉也。"
                },
                {
                    "paragraph": "入則無法家拂士，出則無敵國外患者，國恆亡。",
                    "zhushu": "拂，與弼同。○此言國亦然也。法家，法度之世臣也。拂士，輔弼之賢士也。"
                },
                {
                    "paragraph": "然後知生於憂患而死於安樂也。”",
                    "zhushu": "樂，音洛。○以上文觀之，則知人之生全，出於憂患，而死亡由於安樂矣。○尹氏曰：“言困窮拂鬱，能堅人之志，而熟人之仁，以安樂失之者多矣。”"
                },
                {
                    "paragraph": "○孟子曰：“敎亦多術矣，予不屑之教誨也者，是亦教誨之而已矣。”",
                    "zhushu": "多術，言非一端。屑，潔也。不以其人爲潔而拒絕之，所謂不屑之敎誨也。其人若能感此，退自脩省，則是亦我敎誨之也。○尹氏曰：“言或抑或揚，或與或不與，各因其材而篤之，無非敎也。”"
                }
            ]
        },
        {
            "name": "盡心章句上",
            "paragraphs": [
                {
                    "paragraph": "盡心章句上",
                    "zhushu": "凡四十六章。",
                    "type": 1
                },
                {
                    "paragraph": "孟子曰：“盡其心者，知其性也。知其性，則知天矣。",
                    "zhushu": "心者，人之神明，所以具衆理而應萬事者也。性則心之所具之理，而天又理之所從以出者也。人有是心，莫非全體，然不窮理，則有所蔽而無以盡乎此心之量。故能極其心之全體而無不盡者，必其能窮夫理而無不知者也。旣知其理，則其所從出。亦不外是矣。以大學之序言之，知性則物格之謂，盡心則知至之謂也。"
                },
                {
                    "paragraph": "存其心，養其性，所以事天也。",
                    "zhushu": "存，謂操而不舍；養，謂順而不害。事，則奉承而不違也。"
                },
                {
                    "paragraph": "殀壽不貳，脩身以俟之，所以立命也。”",
                    "zhushu": "殀壽，命之短長也。貳，疑也。不貳者，知天之至，修身以俟死，則事天以終身也。立命，謂全其天之所付，不以人為害之。○程子曰：“心也、性也、天也，一理也。自理而言謂之天，自稟受而言謂之性，自存諸人而言謂之心。”張子曰：“由太虛，有天之名；由氣化，有道之名；合虛與氣，有性之名；合性與知覺，有心之名。”愚謂：盡心知性而知天，所以造其理也；存心養性以事天，所以履其事也。不知其理，固不能履其事；然徒造其理而不履其事，則亦無以有諸己矣。知天而不以殀壽貳其心，智之盡也；事天而能脩身以俟死，仁之至也。智有不盡，固不知所以爲仁；然智而不仁，則亦將流蕩不法，而不足以爲智矣。"
                },
                {
                    "paragraph": "○孟子曰：“莫非命也，順受其正。",
                    "zhushu": "人物之生，吉凶禍福，皆天所命。然惟莫之致而至者，乃為正命，故君子脩身以俟之，所以順受乎此也。"
                },
                {
                    "paragraph": "是故知命者，不立乎巖牆之下。",
                    "zhushu": "命，謂正命。巖牆，牆之將覆者。知正命，則不處危地以取覆壓之禍。"
                },
                {
                    "paragraph": "盡其道而死者，正命也。",
                    "zhushu": "盡其道，則所值之吉凶，皆莫之致而至者矣。"
                },
                {
                    "paragraph": "桎梏死者，非正命也。”",
                    "zhushu": "桎梏，所以拘罪人者。言犯罪而死，與立巖牆之下者同，皆人所取，非天所爲也。○此章與上章蓋一時之言，所以發其末句未盡之意。"
                },
                {
                    "paragraph": "○孟子曰：“求則得之，舍則失之，是求有益於得也，求在我者也。",
                    "zhushu": "舍，上聲。○在我者，謂仁義禮智，凡性之所有者。"
                },
                {
                    "paragraph": "求之有道，得之有命，是求無益於得也，求在外者也。”",
                    "zhushu": "有道，言不可妄求。有命，則不可必得。在外者，謂富貴利達，凡外物皆是。○趙氏曰：“言爲仁由己，富貴在天，如不可求，從吾所好。”"
                },
                {
                    "paragraph": "○孟子曰：“萬物皆備於我矣。",
                    "zhushu": "此言理之本然也。大則君臣父子，小則事物細微，其當然之理，無一不具於性分之內也。"
                },
                {
                    "paragraph": "反身而誠，樂莫大焉。",
                    "zhushu": "樂，音洛。○誠，實也。言反諸身，而所備之理，皆如惡惡臭、好好色之實然，則其行之不待勉強而無不利矣，其爲樂孰大於是。"
                },
                {
                    "paragraph": "彊恕而行，求仁莫近焉。”",
                    "zhushu": "彊，上聲。○彊，勉强也。恕，推己以及人也。反身而誠則仁矣，其有未誠，則是猶有私意之隔，而理未純也。故當凡事勉强，推己及人，庶幾心公理得而仁不遠也。○此章言萬物之理具於吾身，體之而實，則道在我而樂有餘；行之以恕，則私不容而仁可得。"
                },
                {
                    "paragraph": "○孟子曰：“行之而不著焉，習矣而不察焉，終身由之而不知其道者，衆也。”",
                    "zhushu": "著者，知之明；察者，識之精。言方行之而不能明其所當然，既習矣而猶不識其所以然，所以終身由之而不知其道者多也。"
                },
                {
                    "paragraph": "○孟子曰：“人不可以無恥。無恥之恥，無恥矣。”",
                    "zhushu": "趙氏曰：“人能恥己之無所恥，是能改行從善之人，終身無復有恥辱之累矣。”"
                },
                {
                    "paragraph": "○孟子曰：“恥之於人大矣。",
                    "zhushu": "恥者，吾所固有羞惡之心也。存之則進於聖賢，失之則入於禽獸，故所繫爲甚大。"
                },
                {
                    "paragraph": "為機變之巧者，無所用恥焉。",
                    "zhushu": "為機械變詐之巧者，所為之事皆人所深恥，而彼方且自以爲得計，故無所用其愧恥之心也。"
                },
                {
                    "paragraph": "不恥不若人，何若人有？”",
                    "zhushu": "但無恥一事不如人，則事事不如人矣。或曰：“不恥其不如人，則何能有如人之事。”其義亦通。○或問：“人有恥不能之心如何？”程子曰：“恥其不能而爲之可也，恥其不能而掩藏之不可也。”"
                },
                {
                    "paragraph": "○孟子曰：“古之賢王好善而忘勢，古之賢士何獨不然？樂其道而忘人之勢。故王公不致敬盡禮，則不得亟見之。見且由不得亟，而况得而臣之乎？”",
                    "zhushu": "好，去聲。樂，音洛。亟，去吏反。○言君當屈己以下賢，士不枉道而求利。二者勢若相反，而實則相成，蓋亦各盡其道而已。"
                },
                {
                    "paragraph": "○孟子謂宋句踐曰：“子好遊乎？吾語子遊。",
                    "zhushu": "句，音鉤。好、語，皆去聲。○宋，姓。句踐，名。遊，遊說也。"
                },
                {
                    "paragraph": "人知之，亦囂囂；人不知，亦囂囂。”",
                    "zhushu": "趙氏曰：“囂囂，自得無欲之貌。”"
                },
                {
                    "paragraph": "曰：“何如斯可以囂囂矣？”曰：“尊德樂義，則可以囂囂矣。",
                    "zhushu": "樂，音洛。○德，謂所得之善。尊之，則有以自重，而不慕乎人爵之榮。義，謂所守之正。樂之，則有以自安，而不徇乎外物之誘矣。"
                },
                {
                    "paragraph": "故士窮不失義，達不離道。",
                    "zhushu": "離，力智反。○言不以貧賤而移，不以富貴而淫，此尊德樂義見於行事之實也。"
                },
                {
                    "paragraph": "窮不失義，故士得己焉；達不離道，故民不失望焉。",
                    "zhushu": "得己，言不失己也。民不失望，言人素望其興道致治，而今果如所望也。"
                },
                {
                    "paragraph": "古之人，得志，澤加於民；不得志，脩身見於世。窮則獨善其身，達則兼善天下。”",
                    "zhushu": "見，音現。○見，謂名實之顯著也。此又言士得己、民不失望之實。○此章言內重而外輕，則無往而不善。"
                },
                {
                    "paragraph": "○孟子曰：“待文王而後興者，凡民也。若夫豪傑之士，雖無文王猶興。”",
                    "zhushu": "夫，音扶。○興者，感動奮發之意。凡民，庸常之人也。豪傑，有過人之才智者也。蓋降衷秉彝，人所同得，惟上智之資無物欲之蔽，爲能無待於教，而自能感發以有爲也。"
                },
                {
                    "paragraph": "○孟子曰：“附之以韓魏之家，如其自視欿然，則過人遠矣。”",
                    "zhushu": "欿，音坎。○附，益也。韓魏，晉卿富家也。欿然，不自滿之意。尹氏曰：“言有過人之識，則不以富貴為事。”"
                },
                {
                    "paragraph": "○孟子曰：“以佚道使民，雖勞不怨；以生道殺民，雖死不怨殺者。”",
                    "zhushu": "程子曰：“以佚道使民，謂本欲佚之也，播穀乘屋之類是也。以生道殺民，謂本欲生之也，除害去惡之類是也。蓋不得已而爲其所當爲，則雖咈民之欲而民不怨，其不然者反是。”"
                },
                {
                    "paragraph": "○孟子曰：“霸者之民，驩虞如也；王者之民，皥皥如也。",
                    "zhushu": "皥，胡老反。○驩虞，與歡娛同。皞皞，廣大自得之貌。程子曰：“驩虞，有所造爲而然，豈能久也？耕田鑿井，帝力何有於我？如天之自然，乃王者之政。”楊氏曰：“所以致人驩虞，必有違道干譽之事；若王者則如天，亦不令人喜，亦不令人怒。”"
                },
                {
                    "paragraph": "殺之而不怨，利之而不庸，民日遷善而不知爲之者。",
                    "zhushu": "此所謂皥皥如也。庸，功也。豐氏曰：“因民之所惡而去之，非有心於殺之也，何怨之有？因民之所利而利之，非有心於利之也，何庸之有？輔其性之自然，使自得之，故民日遷善而不知誰之所為也。”"
                },
                {
                    "paragraph": "夫君子所過者化，所存者神，上下與天地同流，豈曰小補之哉？”",
                    "zhushu": "夫，音扶。○君子，聖人之通稱也。所過者化，身所經歷之處，卽人無不化，如舜之耕歷山而田者遜畔，陶河濱而器不苦窳也。所存者神，心所存主處便神妙不測，如孔子之立斯立、道斯行、綏斯來、動斯和，莫知其所以然而然也。是其德業之盛，乃與天地之化同運並行，舉一世而甄陶之，非如霸者但小小補塞其罅漏而已。此則王道之所以為大，而學者所當盡心也。"
                },
                {
                    "paragraph": "○孟子曰：“仁言，不如仁聲之入人深也。",
                    "zhushu": "程子曰：“仁言，謂以仁厚之言加於民。仁聲，謂仁聞，謂有仁之實而為眾所稱道者也。此尤見仁德之昭著，故其感人尤深也。”"
                },
                {
                    "paragraph": "善政，不如善敎之得民也。",
                    "zhushu": "政，謂法度禁令，所以制其外也。敎，謂道德齊禮，所以格其心也。"
                },
                {
                    "paragraph": "善政民畏之，善教民愛之；善政得民財，善教得民心。”",
                    "zhushu": "得民財者，百姓足而君無不足也；得民心者，不遺其親，不後其君也。"
                },
                {
                    "paragraph": "○孟子曰：“人之所不學而能者，其良能也；所不慮而知者，其良知也。",
                    "zhushu": "良者，本然之善也。程子曰：“良知良能，皆無所由；乃出於天，不繫於人。”"
                },
                {
                    "paragraph": "孩提之童，無不知愛其親者；及其長也，無不知敬其兄也。",
                    "zhushu": "長，上聲，下同。○孩提，二三歲之閒，知孩笑、可提抱者也。愛親敬長，所謂良知良能者也。"
                },
                {
                    "paragraph": "親親，仁也；敬長，義也。無他，達之天下也。”",
                    "zhushu": "言親親敬長，雖一人之私，然達之天下無不同者，所以爲仁義也。"
                },
                {
                    "paragraph": "○孟子曰：“舜之居深山之中，與木石居，與鹿豕遊，其所以異於深山之野人者幾希。及其聞一善言，見一善行，若決江河，沛然莫之能禦也。”",
                    "zhushu": "行，去聲。○居深山，謂耕歷山時也。蓋聖人之心，至虛至明，渾然之中，萬理畢具。一有感觸，則其應甚速，而無所不通，非孟子造道之深，不能形容至此也。"
                },
                {
                    "paragraph": "○孟子曰：“無爲其所不爲，無欲其所不欲，如此而已矣。”",
                    "zhushu": "李氏曰：“有所不爲不欲，人皆有是心也。至於私意一萌，而不能以禮義制之，則爲所不爲、欲所不欲者多矣。能反是心，則所謂擴充其羞惡之心者，而義不可勝用矣，故曰如此而已矣。”"
                },
                {
                    "paragraph": "○孟子曰：“人之有德慧術知者，恆存乎疢疾。",
                    "zhushu": "知，去聲。疢，丑刃反。○德慧者，德之慧。術知者，術之知。疢疾，猶災患也。言人必有疢疾，則能動心忍性，增益其所不能也。"
                },
                {
                    "paragraph": "獨孤臣孽子，其操心也危，其慮患也深，故達。”",
                    "zhushu": "孤臣，遠臣；孽子，庶子，皆不得於君親，而常有疢疾者也。達，謂達於事理，即所謂德慧術知也。"
                },
                {
                    "paragraph": "○孟子曰：“有事君人者，事是君則爲容悅者也。",
                    "zhushu": "阿徇以爲容，逢迎以爲悅，此鄙夫之事、妾婦之道也。"
                },
                {
                    "paragraph": "有安社稷臣者，以安社稷爲悅者也。",
                    "zhushu": "言大臣之計安社稷，如小人之務悅其君，眷眷於此而不忘也。"
                },
                {
                    "paragraph": "有天民者，達可行於天下而後行之者也。",
                    "zhushu": "民者，無位之稱。以其全盡天理，乃天之民，故謂之天民。必其道可行於天下，然後行之；不然，則寧沒世不見知而不悔，不肯小用其道以殉於人也。張子曰：“必功覆斯民然後出，如伊呂之徒。”"
                },
                {
                    "paragraph": "有大人者，正己而物正者也。”",
                    "zhushu": "大人，德盛而上下化之，所謂“見龍在田，天下文明”者。○此章言人品不同，略有四等。容悅佞臣不足言。安社稷則忠矣，然猶一國之士也。天民則非一國之士矣，然猶有意也。無意無必，惟其所在而物無不化，唯聖者能之。"
                },
                {
                    "paragraph": "○孟子曰：“君子有三樂，而王天下不與存焉。",
                    "zhushu": "樂，音洛。王、與，皆去聲，下並同。"
                },
                {
                    "paragraph": "父母俱存，兄弟無故，一樂也。",
                    "zhushu": "此人所深願而不可必得者，今旣得之，其樂可知。"
                },
                {
                    "paragraph": "仰不愧於天，俯不怍於人，二樂也。",
                    "zhushu": "程子曰：“人能克己，則仰不愧，俯不怍，心廣體胖，其樂可知，有息則餒矣。”"
                },
                {
                    "paragraph": "得天下英才而教育之，三樂也。",
                    "zhushu": "盡得一世明睿之才，而以所樂乎己者教而養之，則斯道之傳得之者眾，而天下後世將無不被其澤矣。聖人之心所願欲者，莫大於此，今旣得之，其樂為何如哉？"
                },
                {
                    "paragraph": "君子有三樂，而王天下不與存焉。”",
                    "zhushu": "林氏曰：“此三樂者，一係於天，一係於人。其可以自致者，惟不愧不怍而已，學者可不勉哉？”"
                },
                {
                    "paragraph": "○孟子曰：“廣土衆民，君子欲之，所樂不存焉。",
                    "zhushu": "樂，音洛，下同。○地闢民聚，澤可遠施，故君子欲之，然未足以爲樂也。"
                },
                {
                    "paragraph": "中天下而立，定四海之民，君子樂之，所性不存焉。",
                    "zhushu": "其道大行，無一夫不被其澤，故君子樂之，然其所得於天者則不在是也。"
                },
                {
                    "paragraph": "君子所性，雖大行不加焉，雖窮居不損焉，分定故也。",
                    "zhushu": "分，去聲。○分者，所得於天之全體，故不以窮達而有異。"
                },
                {
                    "paragraph": "君子所性，仁義禮智根於心。其生色也，睟然見於面，盎於背，施於四體，四體不言而喩。”",
                    "zhushu": "睟，音粹。見，音現。盎，烏浪反。○上言所性之分，與所欲所樂不同，此乃言其藴也。仁義禮智，性之四德也。根，本也。生，發見也。睟然，淸和潤澤之貌。盎，豐厚盈溢之意。施於四體，謂見於動作威儀之閒也。喻，曉也。四體不言而喩，言四體不待吾言，而自能曉吾意也。蓋氣稟淸明，無物欲之累，則性之四德根本於心，其積之盛，則發而著見於外者，不待言而無不順也。程子曰：“睟面盎背，皆積盛致然。四體不言而喻，惟有德者能之。”○此章言君子固欲其道之大行，然其所得於天者，則不以是而有所加損也。"
                },
                {
                    "paragraph": "○孟子曰：“伯夷辟紂，居北海之濱，聞文王作興，曰：‘盍歸乎來！吾聞西伯善養老者。’太公辟紂，居東海之濱，聞文王作興，曰：‘盍歸乎來！吾聞西伯善養老者。’天下有善養老，則仁人以為己歸矣。",
                    "zhushu": "辟，去聲，下同。大，他蓋反。○己歸，謂己之所歸。餘見前篇。"
                },
                {
                    "paragraph": "五畝之宅，樹牆下以桑，匹婦蠶之，則老者足以衣帛矣。五母雞，二母彘，無失其時，老者足以無失肉矣。百畝之田，匹夫耕之，八口之家足以無饑矣。",
                    "zhushu": "衣，去聲。○此文王之政也。一家養母雞五，母彘二也。餘見前篇。"
                },
                {
                    "paragraph": "所謂西伯善養老者，制其田里，敎之樹畜，導其妻子，使養其老。五十非帛不煖，七十非肉不飽。不煖不飽，謂之凍餒。文王之民，無凍餒之老者，此之謂也。”",
                    "zhushu": "田，謂百畝之田。里，謂五畝之宅。樹，謂耕桑。畜，謂雞彘也。趙氏曰：“善養老者，敎導之使可以養其老耳，非家賜而人益之也。”"
                },
                {
                    "paragraph": "○孟子曰：“易其田疇，薄其稅斂，民可使富也。",
                    "zhushu": "易、斂，皆去聲。易，治也。疇，耕治之田也。"
                },
                {
                    "paragraph": "食之以時，用之以禮，財不可勝用也。",
                    "zhushu": "勝，音升。○教民節儉，則財用足也。"
                },
                {
                    "paragraph": "民非水火不生活，昏暮叩人之門戸，求水火，無弗與者，至足矣。聖人治天下，使有菽粟如水火。菽粟如水火，而民焉有不仁者乎？”",
                    "zhushu": "焉，於虔反。○水火，民之所急，宜其愛之而反不愛者，多故也。尹氏曰：“言禮義生於富足，民無常產，則無常心矣。”"
                },
                {
                    "paragraph": "○孟子曰：“孔子登東山而小魯，登太山而小天下。故觀於海者難爲水，遊於聖人之門者難爲言。",
                    "zhushu": "此言聖人之道大也。東山，蓋魯城東之高山，而太山則又高矣。此言所處益高，則其視下益小；所見旣大，則其小者不足觀也。難爲水，難爲言，猶仁不可爲衆之意。"
                },
                {
                    "paragraph": "觀水有術，必觀其瀾。日月有明，容光必照焉。",
                    "zhushu": "此言道之有本也。瀾，水之湍急處也。明者，光之體；光者，明之用也。觀水之瀾，則知其源之有本矣；觀日月於容光之𨻶無不照，則知其明之有本矣。"
                },
                {
                    "paragraph": "流水之爲物也，不盈科不行；君子之志於道也，不成章不達。”",
                    "zhushu": "言學當以漸，乃能至也。成章，所積者厚，而文章外見也。達者，足於此而通於彼也。○此章言聖人之道大而有本，學之者必以其漸，乃能至也。"
                },
                {
                    "paragraph": "○孟子曰：“雞鳴而起，孳孳爲善者，舜之徒也。",
                    "zhushu": "孳孳，勤勉之意。言雖未至於聖人，亦是聖人之徒也。"
                },
                {
                    "paragraph": "雞鳴而起，孳孳爲利者，蹠之徒也。",
                    "zhushu": "蹠，盜蹠也。"
                },
                {
                    "paragraph": "欲知舜與蹠之分，無他，利與善之閒也。”",
                    "zhushu": "程子曰：“言閒者，謂相去不遠，所爭毫末耳。善與利，公私而已矣。才出於善，便以利言也。”○楊氏曰：“舜蹠之相去遠矣，而其分，乃在利善之閒而已，是豈可以不謹？然講之不熟，見之不明，未有不以利爲義者，又學者所當深察也。”或問：“雞鳴而起，若未接物，如何爲善？”程子曰：“只主於敬，便是爲善。”"
                },
                {
                    "paragraph": "○孟子曰：“楊子取爲我，拔一毛而利天下，不爲也。",
                    "zhushu": "爲我之爲，去聲。○楊子，名朱。取者，僅足之意。取爲我者，僅足於爲我而已，不及爲人也。列子稱其言曰，“伯成子高不以一毫利物”，是也。"
                },
                {
                    "paragraph": "墨子兼愛，摩頂放踵利天下，爲之。",
                    "zhushu": "放，上聲。○墨子名翟，兼愛，無所不愛也。摩頂，摩突其頂也。放，至也。"
                },
                {
                    "paragraph": "子莫執中，執中爲近之，執中無權，猶執一也。",
                    "zhushu": "子莫，魯之賢人也。知楊墨之失中也，故度於二者之閒而執其中。近，近道也。權，稱錘也，所以稱物之輕重而取中也。執中而無權，則膠於一定之中而不知變，是亦執一而已矣。程子曰：“中字最難識，須是默識心通。且試言一廳，則中央爲中；一家，則廳非中而堂爲中；一國，則堂非中而國之中爲中，推此類可見矣。”又曰：“中不可執也，識得則事事物物皆有自然之中，不待安排，安排著則不中矣。”"
                },
                {
                    "paragraph": "所惡執一者，爲其賊道也，舉一而廢百也。”",
                    "zhushu": "惡、爲，皆去聲。○賊，害也。爲我害仁，兼愛害義，執中者害於時中，皆舉一而廢百者也。此章言道之所貴者中，中之所貴者權。楊氏曰：“禹稷三過其門而不入，苟不當其可，則與墨子無異。顏子在陋巷，不改其樂，苟不當其可，則與楊氏無異。子莫執爲我兼愛之中而無權，鄕鄰有鬭而不知閉户，同室有鬭而不知救之，是亦猶執一耳，故孟子以爲賊道。禹、稷、顏回，易地則皆然，以其有權也；不然，則是亦楊墨而已矣。"
                },
                {
                    "paragraph": "○孟子曰：“飢者甘食，渴者甘飮，是未得飮食之正也，飢渴害之也。豈惟口腹有飢渴之害？人心亦皆有害。",
                    "zhushu": "口腹爲飢渴所害，故於飲食不暇擇，而失其正味；人心爲貧賤所害，故於富貴不暇擇，而失其正理。"
                },
                {
                    "paragraph": "人能無以飢渴之害爲心害，則不及人不爲憂矣。”",
                    "zhushu": "人能不以貧賤之故而動其心，則過人遠矣。"
                },
                {
                    "paragraph": "○孟子曰：“柳下惠不以三公易其介。”",
                    "zhushu": "介，有分辨之意。柳下惠進不隱賢，必以其道，遺佚不怨，阨窮不憫，直道事人，至於三黜，是其介也。○此章言柳下惠和而不流，與孔子論夷齊不念舊惡意正相類，皆聖賢微顯闡幽之意也。"
                },
                {
                    "paragraph": "○孟子曰：“有爲者辟若掘井，掘井九軔而不及泉，猶爲棄井也。”",
                    "zhushu": "辟，讀作譬。軔，音刃，與仞同。○八尺為仞。言鑿井雖深，然未及泉而止，猶爲自棄其井也。○呂侍講曰：“仁不如堯，孝不如舜，學不如孔子，終未入於聖人之域，終未至於天道，未免爲半塗而廢、自棄前功也。”"
                },
                {
                    "paragraph": "○孟子曰：“堯舜，性之也；湯武，身之也；五霸，假之也。",
                    "zhushu": "堯舜天性渾全，不假脩習。湯武修身體道，以復其性。五霸則假借仁義之名，以求濟其貪欲之私耳。"
                },
                {
                    "paragraph": "久假而不歸，惡知其非有也。”",
                    "zhushu": "惡，平聲。○歸，還也。有，實有也。言竊其名以終身，而不自知其非眞有。或曰：“蓋歎世人莫覺其僞者。”亦通。舊說，久假不歸，卽爲眞有，則誤矣。○尹氏曰：“性之者，與道一也；身之者，履之也，及其成功則一也。五霸則假之而已，是以功烈如彼其卑也。”"
                },
                {
                    "paragraph": "○公孫丑曰：“伊尹曰：‘予不狎于不順。’放太甲于桐，民大悅。太甲賢。又反之，民大悅。",
                    "zhushu": "子不狎于不順，太甲篇文。狎，習見也。不順，言太甲所爲，不順義理也。餘見前篇。"
                },
                {
                    "paragraph": "賢者之爲人臣也，其君不賢，則固可放與？”",
                    "zhushu": "與，平聲。"
                },
                {
                    "paragraph": "孟子曰：“有伊尹之志，則可；無伊尹之志，則篡也。”",
                    "zhushu": "伊尹之志，公天下以爲心而無一毫之私者也。"
                },
                {
                    "paragraph": "○公孫丑曰：“詩曰‘不素餐兮’，君子之不耕而食，何也？”孟子曰：“君子居是國也，其君用之，則安富尊榮；其子弟從之，則孝弟忠信。‘不素餐兮’，孰大於是？”",
                    "zhushu": "餐，七丹反。○詩魏國風伐檀之篇。素，空也。無功而食祿，謂之素餐，此與吿陳相、彭更之意同。"
                },
                {
                    "paragraph": "○王子墊問曰：“士何事？”",
                    "zhushu": "墊，丁念反。○墊，齊王之子也。上則公卿大夫，下則農工商賈，皆有所事；而士居其閒，獨無所事，故王子問之也。"
                },
                {
                    "paragraph": "孟子曰：“尚志。”",
                    "zhushu": "尚，高尚也。志者，心之所之也。士既未得行公、卿、大夫之道，又不當為農、工、商、賈之業，則高尚其志而已。"
                },
                {
                    "paragraph": "曰：“何謂尚志？”曰：“仁義而已矣。殺一無罪，非仁也；非其有而取之，非義也。居惡在？仁是也；路惡在？義是也。居仁由義，大人之事備矣。”",
                    "zhushu": "惡，平聲。○非仁非義之事，雖小不為；而所居所由，無不在於仁義，此士所以尚其志也。大人，謂公、卿、大夫。言士雖未得大人之位，而其志如此，則大人之事體用已全。若小人之事，則固非所當爲也。"
                },
                {
                    "paragraph": "○孟子曰：“仲子，不義與之齊國而弗受，人皆信之，是舍簞食豆羹之義也。人莫大焉亡親戚、君臣、上下。以其小者信其大者，奚可哉？”",
                    "zhushu": "舍，音捨。食，音嗣。○仲子，陳仲子也。言仲子設若非義而與之齊國，必不肯受。齊人皆信其賢，然此但小廉耳。其辟兄離母，不食君祿，無人道之大倫，罪莫大焉。豈可以小廉信其大節，而遂以爲賢哉？"
                },
                {
                    "paragraph": "○桃應問曰：“舜爲天子，臯陶爲士，瞽瞍殺人，則如之何？”",
                    "zhushu": "桃應，孟子弟子也。其意以為舜雖愛父，而不可以私害公；臯陶雖執法，而不可以刑天子之父。故設此問，以觀聖賢用心之所極，非以爲眞有此事也。"
                },
                {
                    "paragraph": "孟子曰：“執之而已矣。”",
                    "zhushu": "言臯陶之心，知有法而已，不知有天子之父也。"
                },
                {
                    "paragraph": "“然則舜不禁與？”",
                    "zhushu": "與，平聲。○桃應問也。"
                },
                {
                    "paragraph": "曰：“夫舜惡得而禁之？夫有所受之也。”",
                    "zhushu": "夫，音扶。惡，平聲。○言皋陶之法，有所傳受，非所敢私，雖天子之命亦不得而廢之也。"
                },
                {
                    "paragraph": "“然則舜如之何？”",
                    "zhushu": "桃應問也。"
                },
                {
                    "paragraph": "曰：“舜視棄天下，猶棄敝蹝也。竊負而逃，遵海濱而處，終身訢然，樂而忘天下。”",
                    "zhushu": "蹝，音徙。訢，與欣同。樂，音洛。○蹝，草履也。遵，循也。言舜之心。知有父而已，不知有天下也。孟子嘗言舜視天下猶草芥，而惟順於父母可以解憂，與此意互相發。○此章言爲士者，但知有法，而不知天子父之爲尊；爲子者，但知有父，而不知天下之爲大。蓋其所以爲心者，莫非天理之極，人倫之至。學者察此而有得焉，則不待較計論量，而天下無難處之事矣。"
                },
                {
                    "paragraph": "○孟子自范之齊，望見齊王之子。喟然歎曰：“居移氣，養移體，大哉居乎！夫非盡人之子與？”",
                    "zhushu": "夫，音扶。與，平聲。○范，齊邑。居，謂所處之位。養，奉養也。言人之居處，所繫甚大，王子亦人子耳，特以所居不同，故所養不同而其氣體有異也。"
                },
                {
                    "paragraph": "孟子曰：",
                    "zhushu": "張鄒皆云羡文也。"
                },
                {
                    "paragraph": "“王子宮室、車馬、衣服多與人同，而王子若彼者，其居使之然也；况居天下之廣居者乎？",
                    "zhushu": "廣居，見前篇。尹氏曰：“睟然見於面，盎於背，居天下之廣居者然也。”"
                },
                {
                    "paragraph": "魯君之宋，呼於垤澤之門。守者曰：‘此非吾君也，何其聲之似我君也？’此無他，居相似也。”",
                    "zhushu": "呼，去聲。○垤澤，宋城門名也。孟子又引此事爲證。"
                },
                {
                    "paragraph": "○孟子曰：“食而弗愛，豕交之也；愛而不敬，獸畜之也。",
                    "zhushu": "食，音嗣。畜，許六反。○交，接也。畜，養也。獸，謂犬馬之屬。"
                },
                {
                    "paragraph": "恭敬者，幣之未將者也。",
                    "zhushu": "將，猶奉也。詩曰：“承筐是將。”程子曰：“恭敬雖因威儀幣帛而後發見，然幣之未將時，已有此恭敬之心，非因幣帛而後有也。”"
                },
                {
                    "paragraph": "恭敬而無實，君子不可虛拘。”",
                    "zhushu": "此言當時諸侯之待賢者，特以幣帛爲恭敬，而無其實也。拘，留也。"
                },
                {
                    "paragraph": "○孟子曰：“形色，天性也；惟聖人，然後可以踐形。”",
                    "zhushu": "人之有形有色，無不各有自然之理，所謂天性也。踐，如踐言之踐。蓋衆人有是形，而不能盡其理，故無以踐其形；惟聖人有是形，而又能盡其理，然後可以踐其形而無歉也。○程子曰：“此言聖人盡得人道而能充其形也。蓋人得天地之正氣而生，與萬物不同。旣爲人，須盡得人理，然後稱其名。衆人有之而不知，賢人踐之而未盡，能充其形，惟聖人也。”楊氏曰：“天生烝民，有物有則。物者，形色也。則者，性也。各盡其則，則可以踐形矣。”"
                },
                {
                    "paragraph": "○齊宣王欲短喪。公孫丑曰：“為期之喪，猶愈於已乎？”",
                    "zhushu": "已，猶止也。"
                },
                {
                    "paragraph": "孟子曰：“是猶或紾其兄之臂，子謂之姑徐徐云爾，亦敎之孝弟而已矣。”",
                    "zhushu": "紾，之忍反。○紾，戾也。敎之以孝弟之道，則彼當自知兄之不可戾，而喪之不可短矣。孔子曰：“子生三年，然後免於父母之懷，予也有三年之愛於其父母乎？”所謂教之以孝弟者如此。蓋示之以至情之不能已者，非强之也。"
                },
                {
                    "paragraph": "王子有其母死者，其傅爲之請數月之喪。公孫丑曰：“若此者，何如也？”",
                    "zhushu": "為，去聲。○陳氏曰：“王子所生之母死，厭於嫡母而不敢終喪。其傅爲請於王，欲使得行數月之喪也。時又適有此事，丑問如此者，是非何如？”按儀禮：“公子爲其母練冠、麻衣、縓緣，旣葬除之。”疑當時此禮已廢，或旣葬而未忍卽除，故請之也。"
                },
                {
                    "paragraph": "曰：“是欲終之而不可得也。雖加一日愈於已，謂夫莫之禁而弗爲者也。",
                    "zhushu": "夫，音扶。○言王子欲終喪而不可得，其傅爲請，雖止得加一日，猶勝不加。我前所譏，乃謂夫莫之禁而自不爲者耳。○此章言三年通喪，天經地義，不容私意有所短長。示之至情，則不肖者有以企而及之矣。"
                },
                {
                    "paragraph": "○孟子曰：“君子之所以教者五：",
                    "zhushu": "下文五者，蓋因人品高下，或相去遠近先後之不同。"
                },
                {
                    "paragraph": "有如時雨化之者，",
                    "zhushu": "時雨，及時之雨也。草木之生，播種封殖，人力已至而未能自化，所少者，雨露之滋耳。及此時而雨之，則其化速矣。教人之妙，亦猶是也，若孔子之於顏曾是已。"
                },
                {
                    "paragraph": "有成德者，有達財者，",
                    "zhushu": "財，與材同。此各因其所長而教之者也。成德，如孔子之於冉閔；達財，如孔子之於由賜。"
                },
                {
                    "paragraph": "有答問者，",
                    "zhushu": "就所問而荅之，若孔孟之於樊遲、萬章也。"
                },
                {
                    "paragraph": "有私淑艾者。",
                    "zhushu": "艾，音乂。○私，竊也。淑，善也。艾，治也。人或不能及門受業，但聞君子之道於人，而竊以善治其身，是亦君子教誨之所及，若孔孟之於陳亢、夷之是也。孟子亦曰：“予未得爲孔子徒也，予私淑諸人也。”"
                },
                {
                    "paragraph": "此五者，君子之所以教也。”",
                    "zhushu": "聖賢施教，各因其材，小以成小，大以成大，無棄人也。"
                },
                {
                    "paragraph": "○公孫丑曰：“道則高矣，美矣，宜若登天然，似不可及也。何不使彼爲可幾及而日孳孳也？”",
                    "zhushu": "幾，音機。"
                },
                {
                    "paragraph": "孟子曰：“大匠不爲拙工改廢繩墨，羿不為拙射變其彀率。",
                    "zhushu": "爲，去聲。彀，古候反。率，音律。○彀率，彎弓之限也。言敎人者，皆有不可易之法，不容自貶以徇學者之不能也。"
                },
                {
                    "paragraph": "君子引而不發，躍如也。中道而立，能者從之。”",
                    "zhushu": "引，引弓也。發，發矢也。躍如，如踊躍而出也。因上文彀率，而言君子敎人，但授以學之之法，而不告以得之之妙，如射者之引弓而不發矢，然其所不告者，已如踊躍而見於前矣。中者，無過不及之謂。中道而立，言其非難非易。能者從之，言學者當自勉也。○此章言道有定體，敎有成法；卑不可抗，高不可貶；語不能顯，默不能藏。"
                },
                {
                    "paragraph": "○孟子曰：“天下有道，以道殉身；天下無道，以身殉道。",
                    "zhushu": "殉，如殉葬之殉，以死隨物之名也。身出則道在必行，道屈則身在必退，以死相從而不離也。"
                },
                {
                    "paragraph": "未聞以道殉乎人者也。”",
                    "zhushu": "以道從人，妾婦之道。"
                },
                {
                    "paragraph": "○公都子曰：“滕更之在門也，若在所禮。而不答，何也？”",
                    "zhushu": "更，平聲。○趙氏曰：“滕更，滕君之弟，來學者也。”"
                },
                {
                    "paragraph": "孟子曰：“挾貴而問，挾賢而問，挾長而問，挾有勳勞而問，挾故而問，皆所不答也。滕更有二焉。”",
                    "zhushu": "長，上聲。○趙氏曰：“二，謂挾貴、挾賢也。”尹氏曰：“有所挾，則受道之心不專，所以不答也。”○此言君子雖誨人不倦，又惡夫意之不誠者。"
                },
                {
                    "paragraph": "○孟子曰：“於不可已而已者，無所不已；於所厚者薄，無所不薄也。",
                    "zhushu": "已，止也。不可止，謂所不得不為者也。所厚，所當厚者也。此言不及者之弊。"
                },
                {
                    "paragraph": "其進銳者，其退速。”",
                    "zhushu": "進銳者，用心太過，其氣易衰，故退速。○三者之弊，理勢必然，雖過不及之不同，然卒同歸於廢弛。"
                },
                {
                    "paragraph": "○孟子曰：“君子之於物也，愛之而弗仁；於民也，仁之而弗親。親親而仁民，仁民而愛物。”",
                    "zhushu": "物，謂禽獸草木。愛，謂取之有時，用之有節。程子曰：“仁，推己及人，如老吾老以及人之老，於民則可，於物則不可。統而言之則皆仁，分而言之則有序。”楊氏曰：“其分不同，故所施不能無差等，所謂理一而分殊者也。”尹氏曰：“何以有是差等？一本故也，無偽也。”"
                },
                {
                    "paragraph": "○孟子曰：“知者無不知也，當務之爲急；仁者無不愛也，急親賢之爲務。堯舜之知而不徧物，急先務也；堯舜之仁不徧愛人，急親賢也。",
                    "zhushu": "知者之知，並去聲。○知者固無不知，然常以所當務者為急，則事無不治，而其爲知也大矣；仁者固無不愛，然常急於親賢，則恩無不洽，而其為仁也博矣。"
                },
                {
                    "paragraph": "不能三年之喪，而緦小功之察；放飯流歠，而問無齒決，是之謂不知務。”",
                    "zhushu": "飯，扶晚反。歠，昌悅反。○三年之喪，服之重者也。緦麻三月，小功五月，服之輕者也。察，致詳也。放飯，大飯。流歠，長歠，不敬之大者也。齒決，齧斷乾肉，不敬之小者也。問，講求之意。○此章言君子之於道，識其全體，則心不狹；知所先後，則事有序。豐氏曰：“智不急於先務，雖遍知人之所知、徧能人之所能，徒弊精神，而無益於天下之治矣。仁不急於親賢，雖有仁民愛物之心，小人在位，無由下達，聰明日蔽於上，而惡政日加於下，此孟子所謂不知務也。"
                }
            ]
        },
        {
            "name": "盡心章句下",
            "paragraphs": [
                {
                    "paragraph": "盡心章句下",
                    "zhushu": "凡三十八章。",
                    "type": 1
                },
                {
                    "paragraph": "孟子曰：“不仁哉，梁惠王也！仁者以其所愛及其所不愛，不仁者以其所不愛及其所愛。”",
                    "zhushu": "親親而仁民，仁民而愛物，所謂以其所愛及其所不愛也。"
                },
                {
                    "paragraph": "公孫丑曰：“何謂也？”“梁惠王以土地之故，糜爛其民而戰之，大敗，將復之，恐不能勝，故驅其所愛子弟以殉之，是之謂以其所不愛及其所愛也。”",
                    "zhushu": "梁惠王以下，孟子答辭也。糜爛其民，使之戰鬥，糜爛其血肉也。復之，復戰也。子弟，謂太子申也。以土地之故及其民，以民之故及其子，皆以其所不愛及其所愛也。○此承前篇之末三章之意，言仁人之恩，自內及外；不仁之禍，由疏逮親。"
                },
                {
                    "paragraph": "○孟子曰：“春秋無義戰。彼善於此，則有之矣。",
                    "zhushu": "春秋每書諸侯戰伐之事，必加譏貶，以著其擅興之罪，無有以爲合於義而許之者。但就中彼善於此者則有之，如召陵之師之類是也。"
                },
                {
                    "paragraph": "征者上伐下也，敵國不相征也。”",
                    "zhushu": "征，所以正人也。諸侯有罪，則天子討而正之，此春秋所以無義戰也。"
                },
                {
                    "paragraph": "○孟子曰：“盡信書，則不如無書。",
                    "zhushu": "程子曰：“載事之辭，容有重稱而過其實者，學者當識其義而已；苟執於辭，則時或有害於義，不如無書之愈也。”"
                },
                {
                    "paragraph": "吾於武成，取二三策而已矣。",
                    "zhushu": "武成，周書篇名，武王伐紂歸而記事之書也。策，竹𥳑也。取其二三策之言，其餘不可盡信也。程子曰：“取其奉天伐暴之意，反政施仁之法而已。”"
                },
                {
                    "paragraph": "仁人無敵於天下。以至仁伐至不仁，而何其血之流杵也？”",
                    "zhushu": "杵，舂杵也。或作鹵，楯也。武成言武王伐紂，紂之“前徒倒戈，攻于後以北，血流漂杵”。孟子言此則其不可信者。然書本意，乃謂商人自相殺，非謂武王殺之也。孟子之設是言，懼後世之惑，且長不仁之心耳。"
                },
                {
                    "paragraph": "○孟子曰：“有人曰：‘我善爲陳，我善爲戰。’大罪也。",
                    "zhushu": "陳，去聲。○制行伍曰陳，交兵曰戰。"
                },
                {
                    "paragraph": "國君好仁，天下無敵焉。",
                    "zhushu": "好，去聲。"
                },
                {
                    "paragraph": "南面而征北狄怨，東面而征西夷怨。曰：‘奚爲後我？’",
                    "zhushu": "此引湯之事以明之，解見前篇。"
                },
                {
                    "paragraph": "武王之伐殷也，革車三百兩，虎賁三千人。",
                    "zhushu": "兩，去聲。賁，音奔。○又以武王之事明之也。兩，車數，一車兩輪也。千，書序作百。"
                },
                {
                    "paragraph": "王曰：‘無畏！寧爾也，非敵百姓也。’若崩厥角稽首。",
                    "zhushu": "書太誓文與此小異。孟子之意當云：王謂商人曰：無畏我也。我來伐紂，本爲安寧汝，非敵商之百姓也。於是商人稽首至地，如角之崩也。"
                },
                {
                    "paragraph": "征之爲言正也，各欲正己也，焉用戰？”",
                    "zhushu": "焉，於虔反。○民爲暴君所虐，皆欲仁者來正己之國也。"
                },
                {
                    "paragraph": "○孟子曰：“梓匠輪輿能與人規矩，不能使人巧。”",
                    "zhushu": "尹氏曰：“規矩，法度可告者也。巧則在其人，雖大匠亦末如之何也已。蓋下學可以言傳，上達必由心悟，莊周所論斲輪之意蓋如此。”"
                },
                {
                    "paragraph": "○孟子曰：“舜之飯糗茹草也，若將終身焉；及其爲天子也，被袗衣，鼓琴，二女果，若固有之。”",
                    "zhushu": "飯，上聲。糗，去久反。茹，音汝。袗，之忍反。果，說文作婐，烏果反。○飯，食也。糗，乾糒也。茹，亦食也。袗，畫衣也。二女，堯二女也。果，女侍也。言聖人之心，不以貧賤而有慕於外，不以富貴而有動於中，隨遇而安，無預於己，所性分定故也。"
                },
                {
                    "paragraph": "○孟子曰：“吾今而後知殺人親之重也：殺人之父，人亦殺其父；殺人之兄，人亦殺其兄。然則非自殺之也，一閒耳。”",
                    "zhushu": "閒，去聲。○言吾今而後知者，必有所為而感發也。一閒者，我往彼來，閒一人耳，其實與自害其親無異也。范氏曰：“知此則愛敬人之親，人亦愛敬其親矣。”"
                },
                {
                    "paragraph": "○孟子曰：“古之爲關也，將以禦暴。",
                    "zhushu": "譏察非常。"
                },
                {
                    "paragraph": "今之爲關也，將以爲暴。”",
                    "zhushu": "征税出入。○范氏曰：“古之耕者什一，後世或收大半之稅，此以賦斂爲暴也。文王之囿，與民同之；齊宣王之囿，爲阱國中，此以園囿為暴也。後世為暴，不止於關，若使孟子用於諸侯，必行文王之政，凡此之類，皆不終日而改也。”"
                },
                {
                    "paragraph": "○孟子曰：“身不行道，不行於妻子；使人不以道，不能行於妻子。”",
                    "zhushu": "身不行道者，以行言之。不行者，道不行也。使人不以道者，以事言之。不能行者，令不行也。"
                },
                {
                    "paragraph": "○孟子曰：“周于利者，凶年不能殺；周于德者，邪世不能亂。”",
                    "zhushu": "周，足也，言積之厚則用有餘。"
                },
                {
                    "paragraph": "○孟子曰：“好名之人，能讓千乘之國；苟非其人，簞食豆羮見於色。”",
                    "zhushu": "好、乘、食，皆去聲。見，音現。○好名之人，矯情干譽，是以能讓千乘之國；然若本非能輕富貴之人，則於得失之小者，反不覺其眞情之發見矣。蓋觀人不於其所勉，而於其所忽，然後可以見其所安之實也。"
                },
                {
                    "paragraph": "○孟子曰：“不信仁賢，則國空虛。",
                    "zhushu": "空虛，言若無人然。"
                },
                {
                    "paragraph": "無禮義，則上下亂。",
                    "zhushu": "禮義，所以辨上下，定民志。"
                },
                {
                    "paragraph": "無政事，則財用不足。”",
                    "zhushu": "生之無道，取之無度，用之無節故也。○尹氏曰：“三者以仁賢爲本。無仁賢，則禮義政事，處之皆不以其道矣。”"
                },
                {
                    "paragraph": "○孟子曰：“不仁而得國者，有之矣；不仁而得天下，未之有也。”",
                    "zhushu": "言不仁之人，騁其私智，可以盜千乘之國，而不可以得丘民之心。鄒氏曰：“自秦以來，不仁而得天下者有矣；然皆一再傳而失之，猶不得也。所謂得天下者，必如三代而後可。”"
                },
                {
                    "paragraph": "○孟子曰：“民爲貴，社稷次之，君爲輕。",
                    "zhushu": "社，土神。稷，穀神。建國則立壇壝以祀之。蓋國以民爲本，社稷亦爲民而立，而君之尊，又係於二者之存亡，故其輕重如此。"
                },
                {
                    "paragraph": "是故得乎丘民而爲天子，得乎天子爲諸侯，得乎諸侯爲大夫。",
                    "zhushu": "丘民，田野之民，至微賤也。然得其心，則天下歸之。天子至尊貴也，而得其心者，不過為諸侯耳，是民爲重也。"
                },
                {
                    "paragraph": "諸侯危社稷，則變置。",
                    "zhushu": "諸侯無道，將使社稷爲人所滅，則當更立賢君，是君輕於社稷也。"
                },
                {
                    "paragraph": "犧牲旣成，粢盛旣潔，祭祀以時，然而旱乾水溢，則變置社稷。”",
                    "zhushu": "盛，音成。○祭祀不失禮，而土穀之神不能為民禦災捍患，則毁其壇壝而更置之，亦年不順成，八蜡不通之意，是社稷雖重於君而輕於民也。"
                },
                {
                    "paragraph": "○孟子曰：“聖人，百世之師也，伯夷、柳下惠是也。故聞伯夷之風者，頑夫廉，懦夫有立志；聞柳下惠之風者，薄夫敦，鄙夫寬。奮乎百世之上。句。百世之下，聞者莫不興起也。非聖人而能若是乎，而况於親炙之者乎？”",
                    "zhushu": "興起，感動奮發也。親炙，親近而熏炙之也，餘見前篇。"
                },
                {
                    "paragraph": "○孟子曰：“仁也者，人也。合而言之，道也。”",
                    "zhushu": "仁者，人之所以爲人之理也。然仁，理也；人，物也。以仁之理，合於人之身而言之，乃所謂道者也。程子曰：“中庸所謂率性之謂道是也。”○或曰：“外國本，人也之下，有‘義也者宜也，禮也者履也，智也者知也，信也者實也’，凡二十字。”今按如此，則理極分明，然未詳其是否也。"
                },
                {
                    "paragraph": "○孟子曰：“孔子之去魯，曰：‘遲遲吾行也。’去父母國之道也。去齊，接淅而行，去他國之道也。”",
                    "zhushu": "重出。"
                },
                {
                    "paragraph": "○孟子曰：“君子之戹於陳蔡之閒，無上下之交也。”",
                    "zhushu": "君子，孔子也。戹，與厄同，君臣皆惡，無所與交也。"
                },
                {
                    "paragraph": "○貉稽曰：“稽大不理於口。”",
                    "zhushu": "貉，音陌。○趙氏曰：“貉姓，稽名，爲衆口所訕。”理，賴也。今按漢書無俚，方言亦訓賴。"
                },
                {
                    "paragraph": "孟子曰：“無傷也。士憎茲多口。",
                    "zhushu": "趙氏曰：“爲士者，益多為眾口所訕。”按此則憎當從土，今本皆從心，蓋傳寫之誤。"
                },
                {
                    "paragraph": "詩云：‘憂心悄悄，慍于羣小。’孔子也。‘肆不殄厥慍，亦不隕厥問。’文王也。”",
                    "zhushu": "詩邶風柏舟，及大雅緜之篇也。悄悄，憂貌。慍，怒也。本言衛之仁人見怒於羣小。孟子以爲孔子之事，可以當之。肆，發語辭。隕，墜也。問，聲問也。本言太王事昆夷，雖不能殄絕其慍怒，亦不自墜其聲問之美。孟子以爲文王之事，可以當之。○尹氏曰：“言人顧自處如何，盡其在我者而已。”"
                },
                {
                    "paragraph": "○孟子曰：“賢者以其昭昭，使人昭昭；今以其昬昏，使人昭昭。”",
                    "zhushu": "昭昭，明也。昬昬，闇也。尹氏曰：“大學之道，在自昭明德，而施於天下國家，其有不順者寡矣。”"
                },
                {
                    "paragraph": "○孟子謂高子曰：“山徑之蹊閒，句。介然用之而成路。句。爲閒不用，則茅塞之矣。今茅塞子之心矣。”",
                    "zhushu": "介，音戛。○徑，小路也。蹊，人行處也。介然，倐然之頃也。用，由也。路，大路也。爲閒，少頃也。茅塞，茅草生而塞之也。言理義之心，不可少有閒斷也。"
                },
                {
                    "paragraph": "○高子曰：“禹之聲，尙文王之聲。”",
                    "zhushu": "尚，加尚也。豐氏曰：“言禹之樂，過於文王之樂。”"
                },
                {
                    "paragraph": "孟子曰：“何以言之？”曰：“以追蠡。”",
                    "zhushu": "追，音堆。蠡，音禮。〇豐氏曰：“追，鐘紐也。周禮所謂旋蟲是也。蠡者，齧木蟲也。言禹時鐘在者，鐘紐如蟲齧而欲絕，蓋用之者多，而文王之鐘不然，是以知禹之樂過於文王之樂也。”"
                },
                {
                    "paragraph": "曰：“是奚足哉？城門之軌，兩馬之力與？”",
                    "zhushu": "與，平聲。○豐氏曰：“奚足，言此何足以知之也。軌，車轍迹也。兩馬，一車所駕也。城中之涂容九軌，車可散行，故其轍迹淺；城門惟容一車，車皆由之，故其轍迹深。蓋日久車多所致，非一車兩馬之力，能使之然也。言禹在文王前千餘年，故鐘久而紐絕；文王之鐘，則未久而紐全，不可以此而議優劣也。”○此章文義本不可曉，舊說相承如此，而豐氏差明白，故今存之，亦未知其是否也。"
                },
                {
                    "paragraph": "○齊饑。陳臻曰：“國人皆以夫子將復爲發棠，殆不可復。”",
                    "zhushu": "復，扶又反。○先時齊國嘗饑，孟子勸王發棠邑之倉，以賑貧窮。至此又饑，陳臻問言齊人望孟子復勸王發棠，而又自言恐其不可也。"
                },
                {
                    "paragraph": "孟子曰：“是爲馮婦也。晉人有馮婦者，善搏虎，卒爲善士。則之野，有衆逐虎。虎負嵎，莫之敢攖。望見馮婦，趨而迎之。馮婦攘臂下車。衆皆悅之，其爲士者笑之。”",
                    "zhushu": "手執曰搏。卒爲善士，後能攺行爲善也。之，適也。負，依也。山曲曰嵎。攖，觸也。笑之，笑其不知止也。疑此時齊王已不能用孟子，而孟子亦將去矣，故其言如此。"
                },
                {
                    "paragraph": "○孟子曰：“口之於味也，目之於色也，耳之於聲也，鼻之於臭也，四肢之於安佚也，性也，有命焉，君子不謂性也。",
                    "zhushu": "程子曰：“五者之欲，性也。然有分，不能皆如其願，則是命也。不可謂我性之所有，而求必得之也。”愚按：不能皆如其願，不止爲貧賤。蓋雖富貴之極，亦有品節限制，則是亦有命也。"
                },
                {
                    "paragraph": "仁之於父子也，義之於君臣也，禮之於賓主也，智之於賢者也，聖人之於天道也，命也，有性焉，君子不謂命也。”",
                    "zhushu": "程子曰：“仁義禮智天道，在人則賦於命者，所稟有厚薄淸濁，然而性善可學而盡，故不謂之命也。”張子曰：“晏嬰智矣，而不知仲尼。是非命邪？”愚按：所稟者厚而淸，則其仁之於父子也至，義之於君臣也盡，禮之於賓主也恭，智之於賢否也哲，聖人之於天道也，無不脗合而純亦不已焉。薄而濁，則反是，是皆所謂命也。或曰：“者”當作否，“人”衍字，更詳之。○愚聞之師曰：“此二條者，皆性之所有而命於天者也。然世之人，以前五者爲性，雖有不得，而必欲求之；以後五者爲命，一有不至，則不復致力，故孟子各就其重處言之，以伸此而抑彼也。張子所謂‘養則付命於天，道則責成於己’。其言約而盡矣。”"
                },
                {
                    "paragraph": "○浩生不害問曰：“樂正子，何人也？”孟子曰：“善人也，信人也。”",
                    "zhushu": "趙氏曰：“浩生，姓；不害，名，齊人也。”"
                },
                {
                    "paragraph": "“何謂善？何謂信？”",
                    "zhushu": "不害問也。"
                },
                {
                    "paragraph": "曰：“可欲之謂善，",
                    "zhushu": "天下之理，其善者必可欲，其惡者必可惡。其爲人也，可欲而不可惡，則可謂善人矣。"
                },
                {
                    "paragraph": "有諸己之謂信。",
                    "zhushu": "凡所謂善，皆實有之，如惡惡臭，如好好色，是則可謂信人矣。○張子曰：“志仁無惡之謂善，誠善於身之謂信。”"
                },
                {
                    "paragraph": "充實之謂美，",
                    "zhushu": "力行其善，至於充滿而積實，則美在其中而無待於外矣。"
                },
                {
                    "paragraph": "充實而有光輝之謂大，",
                    "zhushu": "和順積中，而英華發外；美在其中，而暢於四支，發於事業，則德業至盛而不可加矣。"
                },
                {
                    "paragraph": "大而化之之謂聖，",
                    "zhushu": "大而能化，使其大者泯然無復可見之迹，則不思不勉、從容中道，而非人力之所能爲矣。張子曰：“大可為也，化不可為也，在熟之而已矣。”"
                },
                {
                    "paragraph": "聖而不可知之之謂神。",
                    "zhushu": "程子曰：“聖不可知，謂聖之至妙，人所不能測。非聖人之上，又有一等神人也。”"
                },
                {
                    "paragraph": "樂正子，二之中，四之下也。”",
                    "zhushu": "蓋在善信之閒，觀其從於子敖，則其有諸己者或未實也。張子曰：“顏淵、樂正子皆知好仁矣。樂正子志仁無惡而不致於學，所以但爲善人信人而已；顏子好學不倦，合仁與智，具體聖人，獨未至聖人之止耳。”○程子曰：“士之所難者，在有諸己而已。能有諸己，則居之安，資之深，而美且大可以馴致矣。徒知可欲之善，而若存若亡而已，則能不受變於俗者鮮矣。”尹氏曰：“自可欲之善，至於聖而不可知之神，上下一理。擴充之至於神，則不可得而名矣。”"
                },
                {
                    "paragraph": "○孟子曰：“逃墨必歸於楊，逃楊必歸於儒。歸，斯受之而已矣。",
                    "zhushu": "墨氏務外而不情，楊氏太簡而近實，故其反正之漸，大略如此。歸斯受之者，憫其陷溺之久，而取其悔悟之新也。"
                },
                {
                    "paragraph": "今之與楊墨辯者，如追放豚，旣入其苙，又從而招之。”",
                    "zhushu": "放豚，放逸之豕豚也。苙，闌也。招，罥也，羈其足也。言彼旣來歸，而又追咎其旣往之失也。○此章見聖賢之於異端，距之甚嚴，而於其來歸，待之甚恕。距之嚴，故人知彼說之爲邪；待之恕，故人知此道之可反，仁之至，義之盡也。"
                },
                {
                    "paragraph": "○孟子曰：“有布縷之征，粟米之征，力役之征。君子用其一，緩其二。用其二而民有殍，用其三而父子離。”",
                    "zhushu": "征賦之法，歲有常數，然布縷取之於夏，粟米取之於秋，力役取之於冬，當各以其時；若幷取之，則民力有所不堪矣。今兩税三限之法，亦此意也。尹氏曰：“言民爲邦本，取之無度，則其國危矣。”"
                },
                {
                    "paragraph": "○孟子曰：“諸侯之寶三：土地，人民，政事。寶珠玉者，殃必及身。”",
                    "zhushu": "尹氏曰：“言寶得其寶者安，寶失其寶者危。”"
                },
                {
                    "paragraph": "○盆成括仕於齊。孟子曰：“死矣盆成括！”盆成括見殺。門人問曰：“夫子何以知其將見殺？”曰：“其爲人也小有才，未聞君子之大道也，則足以殺其軀而已矣。”",
                    "zhushu": "盆成，姓；括，名也。恃才妄作，所以取禍。徐氏曰：“君子道其常而已。括有死之道焉，設使幸而獲免，孟子之言猶信也。”"
                },
                {
                    "paragraph": "○孟子之滕，館於上宮。有業屨於牖上，館人求之弗得。",
                    "zhushu": "館，舍也。上宮，別宮名。業屨，織之有次業而未成者，蓋館人所作，置之牖上而失之也。"
                },
                {
                    "paragraph": "或問之曰：“若是乎從者之廋也？”曰：“子以是爲竊屨來與？”曰：“殆非也。夫子之設科也，往者不追，來者不距。苟以是心至，斯受之而已矣。”",
                    "zhushu": "從、爲，並去聲。與，平聲。夫子，如字，舊讀爲扶余者非。○或問之者，問於孟子也。廋，匿也。言子之從者，乃匿人之物如此乎？孟子答之，而或人自悟其失，因言此從者固不爲竊屨而來，但夫子設置科條以待學者，苟以向道之心而來，則受之耳，雖夫子亦不能保其往也。門人取其言，有合於聖賢之指，故記之。"
                },
                {
                    "paragraph": "○孟子曰：“人皆有所不忍，達之於其所忍，仁也；人皆有所不爲，達之於其所爲，義也。",
                    "zhushu": "惻隱羞惡之心，人皆有之，故莫不有所不忍不為，此仁義之端也。然以氣質之偏、物欲之蔽，則於他事或有不能者。但推所能，達之於所不能，則無非仁義矣。"
                },
                {
                    "paragraph": "人能充無欲害人之心，而仁不可勝用也；人能充無穿窬之心，而義不可勝用也。",
                    "zhushu": "勝，平聲。○充，滿也。穿，穿穴；窬，踰墻，皆爲盜之事也。能推所不忍，以達於所忍，則能滿其無欲害人之心，而無不仁矣；能推其所不爲，以達於所爲，則能滿其無穿窬之心，而無不義矣。"
                },
                {
                    "paragraph": "人能充無受爾汝之實，無所往而不為義也。",
                    "zhushu": "此申說上文充無穿窬之心之意也。蓋爾汝人所輕賤之稱，人雖或有所貪昧隱忍而甘受之者，然其中心必有慚忿而不肯受之之實。人能即此而推之，使其充滿無所虧缺，則無適而非義矣。"
                },
                {
                    "paragraph": "士未可以言而言，是以言餂之也；可以言而不言，是以不言餂之也，是皆穿窬之類也。”",
                    "zhushu": "餂，音忝。○餂，探取之也。今人以舌取物曰餂，卽此意也。便佞隱默，皆有意探取於人，是亦穿窬之類。然其事隱微，人所易忽，故特舉以見例。明必推無穿窬之心，以達於此而悉去之，然後爲能充其無穿窬之心也。"
                },
                {
                    "paragraph": "○孟子曰：“言近而指遠者，善言也；守約而施博者，善道也。君子之言也，不下帶而道存焉。",
                    "zhushu": "施，去聲。○古人視不下於帶，則帶之上，乃目前常見至近之處也。舉目前之近事，而至理存焉，所以爲言近而指遠也。"
                },
                {
                    "paragraph": "君子之守，脩其身而天下平。",
                    "zhushu": "此所謂守約而施博也。"
                },
                {
                    "paragraph": "人病舍其田而芸人之田，所求於人者重，而所以自任者輕。”",
                    "zhushu": "舍，音捨。○此言不守約而務博施之病。"
                },
                {
                    "paragraph": "○孟子曰：“堯舜，性者也；湯武，反之也。",
                    "zhushu": "性者，得全於天，無所汙壞，不假脩爲，聖之至也。反之者，修為以復其性，而至於聖人也。程子曰：“性之反之，古未有此語，蓋自孟子發之。”呂氏曰：“無意而安行，性者也，有意利行，而至於無意，復性者也。堯舜不失其性，湯武善反其性，及其成功則一也。”"
                },
                {
                    "paragraph": "動容周旋中禮者，盛德之至也；哭死而哀，非爲生者也；經德不回，非以干祿也；言語必信，非以正行也。",
                    "zhushu": "中、為、行，並去聲。○細微曲折，無不中禮，乃其盛德之至。自然而中，而非有意於中也。經，常也。回，曲也。三者亦皆自然而然，非有意而為之也，皆聖人之事，性之之德也。"
                },
                {
                    "paragraph": "君子行法，以俟命而已矣。”",
                    "zhushu": "法者，天理之當然者也。君子行之，而吉凶禍福有所不計，蓋雖未至於自然，而已非有所爲而爲矣。此反之之事，董子所謂“正其義不謀其利，明其道不計其功”，正此意也。○程子曰：“動容周旋中禮者，盛德之至。行法以俟命者，‘朝聞道夕死可矣’之意也。”吕氏曰：“法由此立，命由此出，聖人也；行法以俟命，君子也。聖人性之，君子所以復其性也。”"
                },
                {
                    "paragraph": "○孟子曰：“說大人，則藐之，勿視其巍巍然。",
                    "zhushu": "說，音稅。藐，音眇。○趙氏曰：“大人，當時尊貴者也。藐，輕之也。巍巍，富貴高顯之貌。藐焉而不畏之，則志意舒展，言語得盡也。”"
                },
                {
                    "paragraph": "堂高數仞，榱題數尺，我得志弗爲也；食前方丈，侍妾數百人，我得志弗爲也；般樂飲酒，驅騁田獵，後車千乘，我得志弗爲也。在彼者，皆我所不爲也；在我者，皆古之制也，吾何畏彼哉？”",
                    "zhushu": "榱，楚危反。般，音盤。樂，音洛。乘，去聲。○榱，桷也。題，頭也。食前方丈，饌食列於前者，方一丈也。此皆其所謂巍巍然者，我雖得志，有所不爲，而所守者皆古聖賢之法，則彼之巍巍者，何足道哉〇！楊氏曰：“孟子此章，以己之長，方人之短，猶有此等氣象，在孔子則無此矣。”"
                },
                {
                    "paragraph": "○孟子曰：“養心莫善於寡欲。其爲人也寡欲，雖有不存焉者，寡矣；其爲人也多欲，雖有存焉者，寡矣。”",
                    "zhushu": "欲，如口鼻耳目四支之欲，雖人之所不能無，然多而不節，未有不失其本心者，學者所當深戒也。程子曰：“所欲不必沈溺，只有所向便是欲。”"
                },
                {
                    "paragraph": "○曾晳嗜羊棗，而曾子不忍食羊棗。",
                    "zhushu": "羊棗，實小黑而圓，又謂之羊矢棗。曾子以父嗜之，父歿之後，食必思親，故不忍食也。"
                },
                {
                    "paragraph": "公孫丑問曰：“膾炙與羊棗孰美？”孟子曰：“膾炙哉！”公孫丑曰：“然則曾子何爲食膾炙而不食羊棗？”曰：“膾炙所同也，羊棗所獨也。諱名不諱姓，姓所同也，名所獨也。”",
                    "zhushu": "肉聶而切之爲膾。炙，炙肉也。"
                },
                {
                    "paragraph": "○萬章問曰：“孔子在陳曰：‘盍歸乎來！吾黨之士狂簡，進取，不忘其初。’孔子在陳，何思魯之狂士？”",
                    "zhushu": "盍，何不也。狂𥳑，謂志大而略於事。進取，謂求望高遠。不忘其初，謂不能攺其舊也。此語與論語小異。"
                },
                {
                    "paragraph": "孟子曰：“孔子‘不得中道而與之，必也狂獧乎！狂者進取，獧者有所不爲也’。孔子豈不欲中道哉？不可必得，故思其次也。”",
                    "zhushu": "獧，音絹。○不得中道，至有所不爲，據論語亦孔子之言。然則孔子字下當有曰字。論語道作行，獧作狷。有所不爲者，知恥自好，不爲不善之人也。孔子豈不欲中道以下，孟子言也。"
                },
                {
                    "paragraph": "“敢問何如斯可謂狂矣？”",
                    "zhushu": "萬章問。"
                },
                {
                    "paragraph": "曰：“如琴張、曾晳、牧皮者，孔子之所謂狂矣。”",
                    "zhushu": "琴張，名牢，字子張。子桑戸死，琴張臨其喪而歌。事見莊子。雖未必盡然，要必有近似者。曾晳見前篇。季武子死，曾晳倚其門而歌，事見檀弓。又言志異乎三子者之撰，事見論語。牧皮，未詳"
                },
                {
                    "paragraph": "“何以謂之狂也？”",
                    "zhushu": "萬章問。"
                },
                {
                    "paragraph": "曰：“其志嘐嘐然，曰‘古之人，古之人’。夷考其行而不掩焉者也。",
                    "zhushu": "嘐，火交反。行，去聲。○嘐嘐，志大言大也。重言古之人，見其動輒稱之，不一稱而已也。夷，平也。掩，覆也。言平考其行，則不能覆其言也。程子曰：“曾晳言志，而夫子與之。蓋與聖人之志同，便是堯舜氣象也，特行有不掩焉耳，此所謂狂也。”"
                },
                {
                    "paragraph": "狂者又不可得，欲得不屑不潔之士而與之，是獧也，是又其次也。",
                    "zhushu": "此因上文所引，遂解所以思得獧者之意。狂，有志者也；獧，有守者也。有志者能進於道，有守者不失其身。屑，潔也"
                },
                {
                    "paragraph": "孔子曰：‘過我門而不入我室，我不憾焉者，其惟鄕原乎！鄕原，德之賊也。’”曰：“何如斯可謂之鄕原矣？”",
                    "zhushu": "鄕人，非有識者。原，與愿同。荀子“原慤”，字皆讀作愿，謂謹愿之人也。故鄉里所謂愿人，謂之鄕原。孔子以其似德而非德，故以爲德之賊。過門不入而不恨之，以其不見親就爲幸，深惡而痛絕之也。萬章又引孔子之言而問也"
                },
                {
                    "paragraph": "曰：“‘何以是嘐嘐也？言不顧行，行不顧言，則曰：古之人，古之人。行何爲踽踽涼涼？生斯世也，爲斯世也，善斯可矣。’閹然媚於世也者，是鄕原也。”",
                    "zhushu": "行，去聲。踽，其禹反。閹，音奄。○踽踽，獨行不進之貌。涼涼，薄也，不見親厚於人也。鄕原譏狂者曰：何用如此嘐嘐然，行不掩其言，而徒每事必稱古人邪？又譏獧者曰：何必如此踽踽涼涼，無所親厚哉？人旣生於此世，則但當爲此世之人，使當世之人皆以爲善則可矣，此鄕原之志也。閹，如奄人之奄，閉藏之意也。媚，求悅於人也。孟子言此深自閉藏，以求親媚於世，是鄕原之行也。"
                },
                {
                    "paragraph": "萬子曰：“一鄕皆稱原人焉，無所往而不爲原人，孔子以爲德之賊，何哉？”",
                    "zhushu": "原，亦謹厚之稱，而孔子以為德之賊，故萬章疑之。"
                },
                {
                    "paragraph": "曰：“非之無舉也，刺之無刺也；同乎流俗，合乎汙世；居之似忠信，行之似廉潔；衆皆悅之，自以爲是，而不可與入堯舜之道，故曰德之賊也。",
                    "zhushu": "呂侍講曰：“言此等之人，欲非之則無可舉，欲刺之則無可刺也。”流俗者，風俗頽靡，如水之下流，衆莫不然也。汙，濁也。非忠信而似忠信，非廉潔而似廉潔。"
                },
                {
                    "paragraph": "孔子曰：‘惡似而非者：惡莠，恐其亂苗也；惡佞，恐其亂義也；惡利口，恐其亂信也；惡鄭聲，恐其亂樂也；惡紫，恐其亂朱也；惡鄕原，恐其亂德也。’",
                    "zhushu": "惡，去聲。莠，音有。○孟子又引孔子之言以明之。莠，似苗之草也。佞，才智之稱，其言似義而非義也。利口，多言而不實者也。鄭聲，淫樂也。樂，正樂也。紫，閒色。朱，正色也。鄕原不狂不獧，人皆以爲善，有似乎中道而實非也，故恐其亂德。"
                },
                {
                    "paragraph": "君子反經而已矣。經正，則庶民興；庶民興，斯無邪慝矣。”",
                    "zhushu": "反，復也。經，常也，萬世不易之常道也。興，興起於善也。邪慝，如鄕原之屬是也。世衰道微，六經不正，故人人得為異說以濟其私，而邪慝並起，不可勝正，君子於此，亦復其常道而已。常道旣復，則民興於善，而是非明白，無所回互，雖有邪慝，不足以惑之矣。○尹氏曰：“君子取夫狂狷者，蓋以狂者志大而可與進道，狷者有所不爲，而可與有爲也。所惡於鄕原，而欲痛絕之者，爲其似是而非，惑人之深也。絕之之術無他焉，亦曰反經而已矣。”"
                },
                {
                    "paragraph": "○孟子曰：“由堯舜至於湯，五百有餘歲，若禹、臯陶，則見而知之；若湯，則聞而知之。",
                    "zhushu": "趙氏曰：“五百歲而聖人出，天道之常；然亦有遲速，不能正五百年，故言有餘也。”尹氏曰：“知，謂知其道也。”"
                },
                {
                    "paragraph": "由湯至於文王，五百有餘歲，若伊尹、萊朱則見而知之；若文王，則聞而知之。",
                    "zhushu": "趙氏曰：“萊朱，湯賢臣。”或曰：“即仲虺也，爲湯左相。”"
                },
                {
                    "paragraph": "由文王至於孔子，五百有餘歲，若太公望、散宜生，則見而知之；若孔子，則聞而知之。",
                    "zhushu": "散，素亶反。○散，氏；宜生，名；文王賢臣也。子貢曰：“文武之道，未墜於地，在人。賢者識其大者，不賢者識其小者，莫不有文武之道焉。夫子焉不學？”此所謂聞而知之也。"
                },
                {
                    "paragraph": "由孔子而來至於今，百有餘歲，去聖人之世，若此其未遠也；近聖人之居，若此其甚也，然而無有乎爾，則亦無有乎爾。”",
                    "zhushu": "林氏曰：“孟子言孔子至今時未遠，鄒魯相去又近，然而已無有見而知之者矣；則五百餘歲之後，又豈復有聞而知之者乎？”愚按：此言，雖若不敢自謂已得其傳，而憂後世遂失其傳，然乃所以自見其有不得辭者，而又以見夫天理民彝不可泯滅，百世之下，必將有神會而心得之者耳。故於篇終，歷序羣聖之統，而終之以此，所以明其傳之有在，而又以俟後聖於無窮也，其旨深哉！○有宋元豐八年，河南程顥伯淳卒。潞公文彥博題其墓曰：“明道先生。”而其弟頤正叔序之曰：“周公沒，聖人之道不行；孟軻死，聖人之學不傳。道不行，百世無善治；學不傳，千載無眞儒。無善治，士猶得以明夫善治之道，以淑諸人，以傳諸後；無眞儒，則天下貿貿焉莫知所之，人欲肆而天理滅矣。先生生乎千四百年之後，得不傳之學於遺經，以興起斯文爲己任。辨異端，闢邪說，使聖人之道煥然復明於世。蓋自孟子之後，一人而已。然學者於道不知所向，則孰知斯人之爲功？不知所至，則孰知斯名之稱情也哉！"
                }
            ]
        }
    ]
}