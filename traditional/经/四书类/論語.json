{
    "name": "論語",
    "author": "三国・何晏",
    "loadChapterCount": 1,
    "hasZhushu": true,
    "chapters": [
        {
            "name": "論語序",
            "paragraphs": [
                {
                    "paragraph": "論語序",
                    "zhushu": "",
                    "type": 1
                },
                {
                    "paragraph": "叙曰：漢中壘校尉劉向言：魯論語二十篇，皆孔子弟子記諸善言也。太子太傅夏侯勝、前將軍蕭望之、丞相韋賢及子玄成等傳之。齊論語二十二篇，其二十篇中章句，頗多於魯論。瑯瑘王卿及膠東庸生、昌邑中尉王吉，皆以教之，故有魯論，有齊論。魯恭王時，甞欲以孔子宅爲宮，壞，得古文論語。齊論有問王、知道，多於魯論二篇，古論亦無此二篇，分堯曰下章子張問以爲一篇，有兩子張，凢二十一篇，篇次不與齊、魯論同。安昌侯張禹本受魯論，兼講齊説，善從之，號曰張侯論，爲丗所貴，苞氏、周氏章句出焉。古論唯博士孔安國爲之訓說，而丗不傳。至順帝時，南郡太守馬融亦爲之訓說。漢末，太司農鄭玄就魯論篇章，考之齊、古，以爲之註。近故司空陳羣、太常王肅、博士周生烈，皆爲義說。前世傳受師說，雖有異同，不爲訓解。中間爲之訓解，至于今多矣。所見不同，㸦有得失。",
                    "zhushu": ""
                },
                {
                    "paragraph": "今集諸家之善說，記其姓名，有不安者，頗爲改易，名曰論語集解。光禄大夫關内侯臣孫邕、光禄大夫臣鄭冲、㪚騎常侍中領軍安卿亭侯臣曹羲、侍中臣荀顗、尚書駙馬都尉關内侯臣何晏䓁上。",
                    "zhushu": ""
                }
            ]
        },
        {
            "name": "學而第一",
            "paragraphs": [
                {
                    "paragraph": "學而第一",
                    "zhushu": "",
                    "type": 1
                },
                {
                    "paragraph": "子曰：學而時習之，不亦悦乎？",
                    "zhushu": "馬融曰：子者，男子之通稱，謂孔子也。王肅曰：時者，學者以時誦習之。誦習以時，學無廢業，所以爲悦懌也。"
                },
                {
                    "paragraph": "有朋自逺方来，不亦樂乎？",
                    "zhushu": "苞氏曰：同門曰朋也。"
                },
                {
                    "paragraph": "人不知而不愠，不亦君子乎？",
                    "zhushu": "愠，怒也。凡人有所不知，君子不愠也。"
                },
                {
                    "paragraph": "有子曰：",
                    "zhushu": "孔安國曰：弟子有若。"
                },
                {
                    "paragraph": "其爲人也孝悌，而好犯上者，鮮矣。",
                    "zhushu": "鮮，少也。上，謂凡在己上者，言孝悌之人，必有恭順，好欲犯其上者少也。"
                },
                {
                    "paragraph": "不好犯上，而好作亂者，未之有也。君子務本，本立而道生。",
                    "zhushu": "本，基也。基立而後可大成也。"
                },
                {
                    "paragraph": "孝悌也者，其仁之本與？",
                    "zhushu": "先能事父兄，然後可乃仁成也。"
                },
                {
                    "paragraph": "子曰：巧言令色，鮮矣仁。",
                    "zhushu": "苞氏曰：巧言，好其言語。令色，善其顔色。皆欲令人說之，少能有仁也。"
                },
                {
                    "paragraph": "曽子曰：",
                    "zhushu": "馬融曰：弟子曽參也。"
                },
                {
                    "paragraph": "吾日三省吾身，爲人謀而不忠乎？與朋友交言而不信乎？傳不習乎？",
                    "zhushu": "言凡所傳之事，得無素不講習而傳乎？"
                },
                {
                    "paragraph": "子曰：導千乗之國，",
                    "zhushu": "馬融曰：導，謂爲之政教也。司馬法：六尺爲歩，歩百爲畒，畒百爲夫，夫三爲屋，屋三爲井，井十爲通，通十爲城，城出革車一乗。然則千乗之賦，其地千城也。居地方三百一十六里有竒，唯公侯之封乃能容之，雖大國之賦，亦不是過焉。苞氏曰：導，治。千乗之國者，百里之國也。古者井田，方里爲井，井十為乗，百里之國，適千乗也。馬融依周礼，苞氏依王制、孟子，義疑，故兩存焉（之）。"
                },
                {
                    "paragraph": "敬事而信，",
                    "zhushu": "苞氏曰：爲國者，舉事必敬慎，與民必誠信也。"
                },
                {
                    "paragraph": "節用而愛人，",
                    "zhushu": "苞氏曰：莭用，不奢侈。國以民爲本，故愛飬也。"
                },
                {
                    "paragraph": "使民以時。",
                    "zhushu": "苞氏曰：作使民必以其時，不妨奪農務也。"
                },
                {
                    "paragraph": "子曰：弟子入則孝，出則悌，謹而信，汎愛衆，而親仁，行有餘力，則以學文。",
                    "zhushu": "馬融曰：文者，古之遺文也。"
                },
                {
                    "paragraph": "子夏曰：賢賢易色。",
                    "zhushu": "孔安國曰：子夏，弟子卜商也。言以好色之心好賢，則善也。"
                },
                {
                    "paragraph": "事父母，能竭其力；事君，能致其身；",
                    "zhushu": "孔安國曰：盡忠節，不愛其身也。"
                },
                {
                    "paragraph": "與朋友交，言而有信。雖曰未學，吾必謂之學矣。",
                    "zhushu": ""
                },
                {
                    "paragraph": "子曰：君子不重則不威，學則不固。",
                    "zhushu": "孔安國曰：固，弊也。一曰：言人不敦重，既無威，學又不能堅固，識其義理也。"
                },
                {
                    "paragraph": "主忠信，無友不如己者，過則勿憚改。",
                    "zhushu": "鄭玄曰：主，親也。憚，難也。"
                },
                {
                    "paragraph": "曽子曰：愼終追逺，民徳歸厚矣。",
                    "zhushu": "孔安國曰：慎終者，䘮盡其哀也，追逺者，祭盡其敬也。人君行此二者，民化其徳而皆歸於厚也。"
                },
                {
                    "paragraph": "子禽問於子貢曰：夫子至於是邦也，必聞其政。求之與？抑與之與？",
                    "zhushu": "鄭玄曰：子禽，弟子陳亢也。子貢，弟子，姓端木，名賜，字子貢也。亢恠孔子所至之邦，必與聞其邦政，求而得邪？抑人君自願與爲治也？"
                },
                {
                    "paragraph": "子貢曰：夫子温、良、恭、儉、讓以得之。夫子之求也，其諸異乎人求之與？",
                    "zhushu": "鄭玄曰：言夫子行此五徳而得之，與人求異，明人君自願與爲治也。"
                },
                {
                    "paragraph": "子曰：父在，觀其志；父沒，觀其行。",
                    "zhushu": "孔安國曰：父在，子不得自專，故觀其志而已。父沒，乃觀其行也。"
                },
                {
                    "paragraph": "三年無改於父之道，可謂孝矣。",
                    "zhushu": "孔安國曰：孝子在喪，哀慕猶若父在，無所改於父之道也。"
                },
                {
                    "paragraph": "有子曰：禮之用，和為貴。先王之道，斯為羙，小大由之，有所不行，知和而和，不以禮節之，亦不可行也。",
                    "zhushu": "馬融曰：人知禮貴和，而每事從和，不以禮為節，亦不可行也。"
                },
                {
                    "paragraph": "有子曰：信近於義，言可復也。",
                    "zhushu": "復，猶覆也。義不必信，信不必義也，以其言可反覆，故曰近於義也。"
                },
                {
                    "paragraph": "恭近於禮，逺耻辱也。",
                    "zhushu": "苞氏曰：恭不合禮，非禮也。以其能逺耻辱，故曰近於禮也。"
                },
                {
                    "paragraph": "因不失其親，亦可宗也。",
                    "zhushu": "孔安國曰：因，親也。言所親不失其親，亦可宗敬也。"
                },
                {
                    "paragraph": "子曰：君子食無求飽，居無求安，",
                    "zhushu": "鄭玄曰：學者之志，有所不暇也。"
                },
                {
                    "paragraph": "敏於事而愼於言，就有道而正焉，可謂好學也已矣。",
                    "zhushu": "孔安國曰：敏，疾也。有道，有道徳者也。正，謂問事是非也。"
                },
                {
                    "paragraph": "子貢曰：貧而無謟，冨而無驕，何如？子曰：可也，",
                    "zhushu": "孔安國曰：未足多也。"
                },
                {
                    "paragraph": "未若貧而樂道，富而好禮者也。",
                    "zhushu": "鄭玄曰：樂，謂志於道，不以貧賤爲憂苦也。"
                },
                {
                    "paragraph": "子貢曰：詩云：如切如磋，如琢如磨，其斯之謂與？",
                    "zhushu": "孔安國曰：能貧而樂道，冨而好禮，能自切磋琢磨者也。"
                },
                {
                    "paragraph": "子曰：賜也，始可與言詩已矣，告諸徃而知来者也。",
                    "zhushu": "孔安國曰：諸，之也。子貢知引詩以成孔子義，善取類也，故然之。徃，告以貧而樂道。来，荅以切磋琢磨者。"
                },
                {
                    "paragraph": "子曰：不患人之不己知，患己不知人也。",
                    "zhushu": ""
                }
            ]
        },
        {
            "name": "爲政第二",
            "paragraphs": [
                {
                    "paragraph": "爲政第二",
                    "zhushu": "",
                    "type": 1
                },
                {
                    "paragraph": "子曰：爲政以徳，譬如北辰居其所而衆星共之。",
                    "zhushu": "苞氏曰：徳者無為，譬猶北辰之不移而衆星共之。"
                },
                {
                    "paragraph": "子曰：詩三百，",
                    "zhushu": "孔安國曰：篇之大數也。"
                },
                {
                    "paragraph": "一言以蔽之，",
                    "zhushu": "苞氏曰：蔽，猶當也。"
                },
                {
                    "paragraph": "曰：思無邪。",
                    "zhushu": "苞氏曰：歸於正。"
                },
                {
                    "paragraph": "子曰：導之以政，",
                    "zhushu": "孔安國曰：政，謂法教。"
                },
                {
                    "paragraph": "齊之以刑，",
                    "zhushu": "馬融曰：齊整之以刑罰也。"
                },
                {
                    "paragraph": "民免而無恥。",
                    "zhushu": "孔安國曰：苟免罪也。"
                },
                {
                    "paragraph": "導之以徳，",
                    "zhushu": "苞氏曰：德，謂道徳。"
                },
                {
                    "paragraph": "齊之以禮，有恥且格。",
                    "zhushu": "格者，正也。"
                },
                {
                    "paragraph": "子曰：吾十有五而志乎學，三十而立，",
                    "zhushu": "有所成立也。"
                },
                {
                    "paragraph": "四十而不惑，",
                    "zhushu": "孔安國曰：不疑惑也。"
                },
                {
                    "paragraph": "五十而知天命，",
                    "zhushu": "孔安國曰：知天命之終始也。"
                },
                {
                    "paragraph": "六十而耳順，",
                    "zhushu": "鄭玄曰：耳順，聞其言而知其微旨也。"
                },
                {
                    "paragraph": "七十而縱心所欲，不踰矩。",
                    "zhushu": "馬融曰：矩，法也。縱心所欲，無非法也。"
                },
                {
                    "paragraph": "孟懿子問孝，",
                    "zhushu": "孔安國曰：鲁大夫仲孫何忌。懿，謚也。"
                },
                {
                    "paragraph": "子曰：無違。樊遟御，子告之曰：孟孫問孝於我，我對曰：無違。",
                    "zhushu": "鄭玄曰：孟孫不曉無違意，將問於樊遲，故告之。樊遲，弟子樊須也。"
                },
                {
                    "paragraph": "樊遲曰：何謂也？子曰：生，事之以禮；死，葬之以禮，祭之以禮。",
                    "zhushu": ""
                },
                {
                    "paragraph": "孟武伯問孝，子曰：父母唯其疾之憂。",
                    "zhushu": "馬融曰：武伯，懿子之子仲孫彘也。武，謚也。言孝子不妄爲非，唯疾病然後使父母憂耳也。"
                },
                {
                    "paragraph": "子游問孝，",
                    "zhushu": "孔安國曰：子游，弟子也，姓言，名偃也。"
                },
                {
                    "paragraph": "子曰：今之孝者，是謂能飬。至於犬馬，皆能有飬。不敬，何以别乎？",
                    "zhushu": "苞氏曰：犬以守禦，馬以代勞。能飬人者，一曰：人之所飬，乃能至於犬馬，不敬則無以别。孟子曰：飬而弗愛，豕畜也。愛而弗敬也，獸畜也。"
                },
                {
                    "paragraph": "子夏問孝。子曰：色難。",
                    "zhushu": "色難，謂承望父母顔色乃爲難也。"
                },
                {
                    "paragraph": "有事，弟子服其勞，有酒食，先生饌，",
                    "zhushu": "馬融曰：先生，謂父兄。饌，飲食也。"
                },
                {
                    "paragraph": "曽是以爲孝乎？",
                    "zhushu": "馬融曰：孔子喻子夏曰：服勞先食，汝謂此爲孝乎？未足爲孝也。承順父母顔色，乃爲孝耳也。"
                },
                {
                    "paragraph": "子曰：吾與回言終日，不違，如愚。",
                    "zhushu": "孔安國曰：囬，弟子也，姓顔，字子淵，鲁人也。不違者，無所恠問。於孔子之言，黙而識之，如愚也。"
                },
                {
                    "paragraph": "退而省其私，亦足以發，回也不愚。",
                    "zhushu": "孔安國曰：察其退還，與二三子説釋道義，發明大軆，知其不愚也。"
                },
                {
                    "paragraph": "子曰：視其所以，",
                    "zhushu": "以，用也。言視所其行用也。"
                },
                {
                    "paragraph": "觀其所由，",
                    "zhushu": "由，經也。言觀其所經從也。"
                },
                {
                    "paragraph": "察其所安，人焉廋哉？人焉廋哉？",
                    "zhushu": "孔安國曰：廋，匿也。言觀人終始，安有所匿其情也。"
                },
                {
                    "paragraph": "子曰：温故而知新，可以爲師矣。",
                    "zhushu": "温，尋也。尋繹故者又知新，可以爲師也。"
                },
                {
                    "paragraph": "子曰：君子不器。",
                    "zhushu": "苞氏曰：器者，各周其用，至於君子，無所不施也。"
                },
                {
                    "paragraph": "子貢問君子。子曰：先行其言而後從之。",
                    "zhushu": "孔安國曰：疾小人多言而行不周也。"
                },
                {
                    "paragraph": "子曰：君子周而不比，",
                    "zhushu": "孔安國曰：忠信爲周，阿黨爲比也。"
                },
                {
                    "paragraph": "小人比而不周。",
                    "zhushu": ""
                },
                {
                    "paragraph": "子曰：學而不思則罔，",
                    "zhushu": "苞氏曰：學而不尋思其義理，罔然無所得之也。"
                },
                {
                    "paragraph": "思而不學則殆。",
                    "zhushu": "不學而思，終卒不得，使人精神疲殆也。"
                },
                {
                    "paragraph": "子曰：攻乎異端，斯害也已矣。",
                    "zhushu": "攻，治。善道有統，故殊塗而同歸，異端不同歸也。"
                },
                {
                    "paragraph": "子曰：由，誨汝知之乎？",
                    "zhushu": "孔安國曰：由，弟子也，姓仲，名由，字子路也。"
                },
                {
                    "paragraph": "知之爲知之，不知爲不知，是知也。",
                    "zhushu": ""
                },
                {
                    "paragraph": "子張學干禄。",
                    "zhushu": "鄭玄曰：子張，弟子，姓顓孫，名師，字子張。干，求也。禄，禄位也。"
                },
                {
                    "paragraph": "子曰：多聞闕疑，慎言其餘，則寡尤。",
                    "zhushu": "苞氏曰：尤，過也。疑則闕之，其餘不疑，猶慎言之，則少過也。"
                },
                {
                    "paragraph": "多見闕殆，慎行其餘，則寡悔。",
                    "zhushu": "苞氏曰：殆，危也。所見危者，闕而不行，則少悔也。"
                },
                {
                    "paragraph": "言寡尤，行寡悔，禄在其中矣。",
                    "zhushu": "鄭玄曰：言行如此，雖不得禄，得禄之道也。"
                },
                {
                    "paragraph": "哀公問曰：何爲則民服？",
                    "zhushu": "苞氏曰：哀公，鲁君之謚也。"
                },
                {
                    "paragraph": "孔子對曰：舉直錯諸枉，則民服；",
                    "zhushu": "苞氏曰：錯，置也。舉用正直之人，廢置邪枉之人，則民服其上也。"
                },
                {
                    "paragraph": "舉枉錯諸直，則民不服。",
                    "zhushu": ""
                },
                {
                    "paragraph": "季康子問：使民敬、忠以勸，如之何？",
                    "zhushu": "孔安國曰：鲁卿季孫肥也。康，諡也。"
                },
                {
                    "paragraph": "子曰：臨之以荘，則敬；",
                    "zhushu": "苞氏曰：荘，嚴也。君臨民以嚴，則民敬其上也。"
                },
                {
                    "paragraph": "孝慈，則忠；",
                    "zhushu": "苞氏曰：君能上孝於親，下慈於民，則民忠也。"
                },
                {
                    "paragraph": "舉善而教不能，則民勸。",
                    "zhushu": "苞氏曰：舉用善人而教不能者，則民勸也。"
                },
                {
                    "paragraph": "或謂孔子曰：子奚不爲政？",
                    "zhushu": "苞氏曰：或人以爲居位乃是爲政也。"
                },
                {
                    "paragraph": "子曰：書云：孝乎惟孝，友于兄弟，施於有政。是亦爲政也，奚其爲爲政也？",
                    "zhushu": "苞氏曰：孝乎惟孝，羙孝之辞也。友于兄弟，善於兄弟。施，行也。所行有政道，即是與爲政同也。"
                },
                {
                    "paragraph": "子曰：人而無信，不知其可也。",
                    "zhushu": "孔安國曰：言人而無信，其餘終無可也。"
                },
                {
                    "paragraph": "大車無輗，小車無䡄，其何以行之哉？",
                    "zhushu": "苞氏曰：大車，牛車也。輗者，轅端橫木，以縛枙者也。小車，四馬車也。䡄者，轅端上曲拘衡者也。"
                },
                {
                    "paragraph": "子張問：十丗可知也？",
                    "zhushu": "孔安國曰：文質禮變也。"
                },
                {
                    "paragraph": "子曰：殷因於夏禮，所損益，可知也。周因於殷禮，所損益，可知也。",
                    "zhushu": "馬融曰：所因，謂三綱五常也。所損益，謂文質三統也。"
                },
                {
                    "paragraph": "其或繼周者，雖百丗，亦可知。",
                    "zhushu": "馬融曰：物類相招，勢数相生，其變有常，故可豫知也。"
                },
                {
                    "paragraph": "子曰：非其鬼而祭之，謟也。",
                    "zhushu": "鄭玄曰：人神曰鬼，非其祖，孝而祭之，是諂以求福也。"
                },
                {
                    "paragraph": "見義不為，無勇。",
                    "zhushu": "孔安國曰：義者，所冝為也，而不能為，是無勇也。"
                }
            ]
        },
        {
            "name": "八佾第三",
            "paragraphs": [
                {
                    "paragraph": "八佾第三",
                    "zhushu": "",
                    "type": 1
                },
                {
                    "paragraph": "孔子謂季氏：八佾舞於庭，是可忍也，孰不可忍也？",
                    "zhushu": "馬融曰：孰，誰也。佾，列也。天子八佾，諸侯六，卿大夫四，士二。八人為列，八八六十四人也。魯以周公故，受王者礼樂，有八佾之舞。今季桓子僣於其家廟，儛之，故孔子譏之也。"
                },
                {
                    "paragraph": "三家者以雍徹。",
                    "zhushu": "馬融曰：三家者，謂仲孫、叔孫、季孫也。雍，周頌臣工篇名也。天子祭於宗廟，歌之以徹祭。今三家亦作此樂者也。"
                },
                {
                    "paragraph": "子曰：相維辟公，天子穆穆，奚取於三家之堂？",
                    "zhushu": "苞氏曰：辟公，謂諸侯及二王之後也。穆穆，天子之容也。雍篇歌此者，有諸侯及二王之後来助祭故也。今三家但家臣而已，何取此義而作之於堂邪也？"
                },
                {
                    "paragraph": "子曰：人而不仁，如禮何？人而不仁，如樂何？",
                    "zhushu": "苞氏曰：言人而不仁，必不能行禮樂也。"
                },
                {
                    "paragraph": "林放問禮之本。",
                    "zhushu": "鄭玄曰：林放，鲁人也。"
                },
                {
                    "paragraph": "子曰：大哉問！禮，與其奢也，寧儉；喪，與其易也，寧戚。",
                    "zhushu": "苞氏曰：易，和易也。言禮之本意失於奢，不如儉也。喪失於和易，不如哀戚也。"
                },
                {
                    "paragraph": "子曰：夷狄之有君，不如諸夏之亡也。",
                    "zhushu": "苞氏曰：諸夏，中國也。亡，無也。"
                },
                {
                    "paragraph": "季氏旅於㤗山。子謂冉有曰：汝不能救與？",
                    "zhushu": "馬融曰：旅，祭名也。禮，諸侯祭山川在其封内者。今陪臣祭㤗山，非禮也。冉有，弟子冉求也，時仕於季氏。救，猶止也。"
                },
                {
                    "paragraph": "對曰：不能。子曰：嗚呼，曽謂㤗山不如林放乎？",
                    "zhushu": "苞氏曰：神不享非禮。林放尚知禮，㤗山之神，反不如林放邪？欲誣而祭之。"
                },
                {
                    "paragraph": "子曰：君子無所爭，必也射乎！",
                    "zhushu": "孔安國曰：言於射而後有爭也。"
                },
                {
                    "paragraph": "揖讓而升，下而飲，",
                    "zhushu": "王肅曰：射於堂，升及下，皆揖讓而相飲也。"
                },
                {
                    "paragraph": "其爭也君子。",
                    "zhushu": "馬融曰：多筭飲少筭，君子之所爭也。"
                },
                {
                    "paragraph": "子夏問曰：巧笑倩兮，羙目盻兮，素以爲絢兮，何謂也？",
                    "zhushu": "馬融曰：倩，笑皃。盻，動目皃也。絢，文皃也。此上二句，在衛風碩人二章，其下一句逸也。"
                },
                {
                    "paragraph": "子曰：繪事後素。",
                    "zhushu": "鄭玄曰：繪，畫文也。凡畫繪，先布衆色，然後以素分其間，以成其文，喻美女雖有倩、盻羙質，亦湏禮以成之也。"
                },
                {
                    "paragraph": "曰：禮後乎？",
                    "zhushu": "孔安國曰：孔子言繪事後素，子夏聞而解，知以素喻礼，故曰礼後乎。"
                },
                {
                    "paragraph": "子曰：起予者商也，始可與言詩已矣。",
                    "zhushu": "苞氏曰：予，我也。孔子言子夏能發明我意，可與共言詩已矣。"
                },
                {
                    "paragraph": "子曰：夏禮，吾能言之，杞不足徴；殷禮，吾能言之，宋不足徴也。",
                    "zhushu": "苞氏曰：徵，成也。杞、宋，二國名也。夏、殷之後也。夏、殷之礼，吾能說之，杞、宋之君，不足以成之也。"
                },
                {
                    "paragraph": "文獻不足故也，足則吾能徴之矣。",
                    "zhushu": "鄭玄曰：獻，猶賢也。我能不以其礼成之者，以此二國之君，文章賢才不足故也。"
                },
                {
                    "paragraph": "子曰：禘自既灌而徃者，吾不欲觀之矣。",
                    "zhushu": "孔安國曰：禘、祫之礼，為序昭、穆也，故毀廟之主及群廟之主，皆合食於太祖，灌者，酌鬰鬯灌於太祖，以降神也。既灌之後，别尊卑，序昭穆，而鲁逆祀，躋僖公，亂昭穆，故不欲觀之矣。"
                },
                {
                    "paragraph": "或問禘之說，子曰：不知也。",
                    "zhushu": "孔安國曰：荅以不知者，為魯君諱也。"
                },
                {
                    "paragraph": "知其說者之於天下也，其如示諸斯乎，指其掌。",
                    "zhushu": "苞氏曰：孔子謂或人，言知禘禮之説者，於天下之事，如指示以掌中之物，言其易了也。"
                },
                {
                    "paragraph": "祭如在，",
                    "zhushu": "孔安國曰：言事死如事生也。"
                },
                {
                    "paragraph": "祭神如神在。",
                    "zhushu": "孔安國曰：謂祭百神也。"
                },
                {
                    "paragraph": "子曰：吾不與祭，如不祭。",
                    "zhushu": "苞氏曰：孔子或岀或病，而不自親祭，使攝者爲之，不致敬於心，與不祭同也。"
                },
                {
                    "paragraph": "王孫賈問曰：與其媚於奥，寜媚於竈，何謂也？",
                    "zhushu": "孔安國曰：王孫賈，衛大夫也。奥，内也，以喻近臣也。竈，以喻執政也。賈者，執政者也。欲使孔子求眤之，故微以丗俗之言感動之。"
                },
                {
                    "paragraph": "子曰：不然。獲罪於天，無所禱也。",
                    "zhushu": "孔安國曰：天以喻君。孔子距之曰：如獲罪於天，無所禱於衆神也。"
                },
                {
                    "paragraph": "子曰：周監於二代，郁郁乎文哉！吾從周！",
                    "zhushu": "孔安國曰：監，視也。言周文章備於二代，當從周也。"
                },
                {
                    "paragraph": "子入太廟，",
                    "zhushu": "苞氏曰：太廟，周公廟也。孔子仕魯，魯祭周公而助祭也。"
                },
                {
                    "paragraph": "毎事問。或曰：孰謂鄹人之子知禮乎？入太廟，毎事問。",
                    "zhushu": "孔安國曰：鄹，孔子父叔梁紇所治邑也。時人多言孔子知礼，或人以為知礼者不當𣸪問也。"
                },
                {
                    "paragraph": "子聞之，曰：是禮也。",
                    "zhushu": "孔安國曰：雖知之，當復問，慎之至也。"
                },
                {
                    "paragraph": "子曰：射不主皮，",
                    "zhushu": "馬融曰：射有五善焉：一曰和志，體和也；二曰和容，有容儀也；三曰主皮，能中質也；四曰和頌，合雅頌也；五曰興儛，與舞同也。天子有三侯，以熊、虎、豹皮爲之，言射者不但以中皮爲善，亦兼取和容也。"
                },
                {
                    "paragraph": "爲力不同科，古之道也。",
                    "zhushu": "馬融曰：爲力，爲力伇之事也。亦有上中下，設三科焉，故曰不同科之也。"
                },
                {
                    "paragraph": "子貢欲去告朔之餼羊。",
                    "zhushu": "鄭玄曰：牲生曰餼。禮，人君毎月告朔於廟，有祭，謂之朝享也。魯自文公始不視朔，子貢見其礼廢，故欲去其羊也。"
                },
                {
                    "paragraph": "子曰：賜也，汝愛其羊，我愛其禮。",
                    "zhushu": "苞氏曰：羊在，猶所以識其礼也。羊亡，礼遂廢也。"
                },
                {
                    "paragraph": "子曰：事君盡禮，人以爲諂。",
                    "zhushu": "孔安國曰：時事君者多無礼，故以有礼者爲諂也。"
                },
                {
                    "paragraph": "定公問：君使臣，臣事君，如之何？",
                    "zhushu": "孔安國曰：定公，鲁君謚也。時臣失礼，定公患之，故問也。"
                },
                {
                    "paragraph": "孔子對曰：君使臣以禮，臣事君以忠。",
                    "zhushu": ""
                },
                {
                    "paragraph": "子曰：關雎，樂而不淫，哀而不傷。",
                    "zhushu": "孔安國曰：樂而不至淫，哀而不至傷，言其和也。"
                },
                {
                    "paragraph": "哀公問社於宰我，宰我對曰：夏后氏以松，殷人以栢，周人以栗，曰使民戰栗也。",
                    "zhushu": "孔安國曰：凡建邦立社，各以其圡所冝之木。宰我不本其意，妄爲之說，因周用栗，便云使民戰栗之也。"
                },
                {
                    "paragraph": "子聞之，曰：成事不說，",
                    "zhushu": "苞氏曰：事已成，不可復解說也。"
                },
                {
                    "paragraph": "遂事不諫，",
                    "zhushu": "苞氏曰：事已遂，不可復諫止也。"
                },
                {
                    "paragraph": "既徃不咎。",
                    "zhushu": "苞氏曰：事已徃，不可復追，非咎也。孔子非宰我，故歴言三者，欲使慎其後也。"
                },
                {
                    "paragraph": "子曰：管仲之器小哉！",
                    "zhushu": "言其器量小也。"
                },
                {
                    "paragraph": "或曰：管仲儉乎？",
                    "zhushu": "苞氏曰：或人見孔子小之，以爲謂之太儉也。"
                },
                {
                    "paragraph": "曰：管氏有三歸，官事不攝，焉得儉乎？",
                    "zhushu": "苞氏曰：三歸，娶三姓女也。婦人謂嫁為歸。攝，猶兼也。礼：國君事大，官各有人，大夫并兼。今管仲家臣備軄，非爲儉也。"
                },
                {
                    "paragraph": "曰：然則管仲知禮乎？",
                    "zhushu": "苞氏曰：或人以儉問，故荅以安得儉。或人聞不儉，更謂爲得礼也。"
                },
                {
                    "paragraph": "曰：邦君樹塞門，管氏亦樹塞門。邦君爲兩君之好，有反坫，管氏亦有反坫。",
                    "zhushu": "鄭玄曰：反玷，反爵之玷也，在兩楹之間，人君有别外内，於門樹屏以蔽之也。若與鄰國君爲好㑹，其獻酢之礼更酌，酌畢則各反爵於玷上。今管仲皆僭爲之如是，是，不知礼也。"
                },
                {
                    "paragraph": "管氏而知礼，孰不知礼？",
                    "zhushu": ""
                },
                {
                    "paragraph": "子語魯太師樂，曰：樂其可知已也：始作，翕如也。",
                    "zhushu": "大師，樂官名也。五音始奏，翕如盛也。"
                },
                {
                    "paragraph": "從之，純如也，",
                    "zhushu": "從讀曰縱。言五音既發，放縱盡其聲，純純。和諧也。"
                },
                {
                    "paragraph": "皦如也，",
                    "zhushu": "言其音節明也。"
                },
                {
                    "paragraph": "繹如也，以成。",
                    "zhushu": "縱之以純如，皦如，繹如，言樂始於翕如，而成於三也。"
                },
                {
                    "paragraph": "儀封人請見，",
                    "zhushu": "鄭玄曰：儀，蓋衛邑也。封人，官名也。"
                },
                {
                    "paragraph": "曰：君子之至於斯者，吾未甞不得見也。從者見之，",
                    "zhushu": "苞氏曰：從者，弟子随孔子行者也。通使得見也。"
                },
                {
                    "paragraph": "出曰：二三子何患於喪乎？天下之無道乆矣，",
                    "zhushu": "孔安國曰：語諸弟子，言何患於夫子聖徳之將喪亡邪？天下之無道已乆矣，極衰必有盛也。"
                },
                {
                    "paragraph": "天將以夫子爲木鐸。",
                    "zhushu": "孔安國曰：木鐸，施政教之時所振也。言天將命孔子制法度，以号令於天下也。"
                },
                {
                    "paragraph": "子謂韶：盡羙矣，又盡善也。",
                    "zhushu": "孔安國曰：韶，舜樂也。謂以聖徳受禪，故曰盡善也。"
                },
                {
                    "paragraph": "謂武：盡羙矣，未盡善也。",
                    "zhushu": "孔安國曰：武，武王樂也。以征伐取天下，故曰未盡善也。"
                },
                {
                    "paragraph": "子曰：居上不寛，爲禮不敬，臨喪不哀，吾何以觀之哉？",
                    "zhushu": ""
                }
            ]
        },
        {
            "name": "里仁第四",
            "paragraphs": [
                {
                    "paragraph": "里仁第四",
                    "zhushu": "",
                    "type": 1
                },
                {
                    "paragraph": "子曰：里仁爲善，",
                    "zhushu": "鄭玄曰：里者，民之所居也，居於仁者之里，是爲善也。"
                },
                {
                    "paragraph": "擇不䖏仁，焉得智？",
                    "zhushu": "鄭玄曰：求善居而不䖏仁者之里，不得爲有智也。"
                },
                {
                    "paragraph": "子曰：不仁者不可以久處約，",
                    "zhushu": "孔安國曰：久困則爲非也。"
                },
                {
                    "paragraph": "不可以長處樂。",
                    "zhushu": "孔安國曰：必驕佚也。"
                },
                {
                    "paragraph": "仁者安仁，",
                    "zhushu": "苞氏曰：唯性仁者自然躰之，故謂安仁也。"
                },
                {
                    "paragraph": "智者利仁。",
                    "zhushu": "王肅曰：知仁爲羙，故利行之也。"
                },
                {
                    "paragraph": "子曰：唯仁者能好人，能悪人。",
                    "zhushu": "孔安國曰：唯仁者能審人好悪也。"
                },
                {
                    "paragraph": "子曰：苟志於仁矣，無悪。",
                    "zhushu": "孔安國曰：苟，誠也。言誠能志於仁者，則其餘無悪也。"
                },
                {
                    "paragraph": "子曰：冨與貴，是人之所欲也，不以其道得之，不處也。",
                    "zhushu": "孔安國曰：不以其道得冨貴，不處也。"
                },
                {
                    "paragraph": "貧與賤，是人之所悪，不以其道得之，不去。",
                    "zhushu": "時有否㤗，故君子履道而反貧賤，此則不以其道而得之者也。雖是人之所悪，不可違而去也。"
                },
                {
                    "paragraph": "君子去仁，悪乎成名",
                    "zhushu": "？孔安國曰：悪乎成名者，不得成名爲君子也。"
                },
                {
                    "paragraph": "君子無終食之間違仁，造次必於是，顚沛必於是。",
                    "zhushu": "馬融曰：造次，急遽也。顛沛，僵仆也。雖急遽僵仆，不違於仁也。"
                },
                {
                    "paragraph": "子曰：我未見好仁者，悪不仁者。好仁者，無以尚之。",
                    "zhushu": "孔安國曰：難復加也。"
                },
                {
                    "paragraph": "悪不仁者，其爲仁矣，不使不仁者加乎其身。",
                    "zhushu": "孔安國曰：言悪不仁者，能使不仁者不加非義於己，不如好仁者無以加尚爲之優也。"
                },
                {
                    "paragraph": "有能一日用其力於仁矣乎？我未見力不足者也。",
                    "zhushu": "孔安國曰：言人無能一日用其力㫦仁者耳，我未見欲爲仁而力不足者也。"
                },
                {
                    "paragraph": "蓋有之乎？我未之見也。",
                    "zhushu": "孔安國曰：謙不欲盡誣時人，言不能爲仁，故云爲能有耳，其我未見也。"
                },
                {
                    "paragraph": "子曰：民之過也，各於其黨。觀過，斯知仁矣。",
                    "zhushu": "孔安國曰：黨，黨類也。小人不能爲君子之行，非小人之過也，當恕而勿責之。觀過，使賢愚各當其所，則爲仁之也。"
                },
                {
                    "paragraph": "子曰：朝聞道，夕死可矣。",
                    "zhushu": "言將至死不聞丗之有道也。"
                },
                {
                    "paragraph": "子曰：士志於道，而恥悪衣悪食者，未足與議也。",
                    "zhushu": ""
                },
                {
                    "paragraph": "子曰：君子之於天下也，無適也，無莫也，義之與比也。",
                    "zhushu": "言君子於天下，無適，無莫，無所貪慕也，唯義之所在也。"
                },
                {
                    "paragraph": "子曰：君子懷徳，",
                    "zhushu": "孔安國曰：懷，安也。"
                },
                {
                    "paragraph": "小人懷圡。",
                    "zhushu": "孔安國曰：重遷也。"
                },
                {
                    "paragraph": "君子懷刑，",
                    "zhushu": "孔安國曰：安於法也。"
                },
                {
                    "paragraph": "小人懷惠。",
                    "zhushu": "苞氏曰：惠，恩惠也。"
                },
                {
                    "paragraph": "子曰：放於利而行，",
                    "zhushu": "孔安國曰：放，依也，毎事依利而行也。"
                },
                {
                    "paragraph": "多怨。",
                    "zhushu": "孔安國曰：取怨之道也。"
                },
                {
                    "paragraph": "子曰：能以禮讓爲國乎？何有？",
                    "zhushu": "何有者，言不難之也。"
                },
                {
                    "paragraph": "不能以禮讓爲國，如禮何？",
                    "zhushu": "苞氏曰：如礼何者，言不能用礼也。"
                },
                {
                    "paragraph": "子曰：不患無位，患所以立，不患莫己知也，求爲可知也。",
                    "zhushu": "苞氏曰：求善道而學行之，則人知己也。"
                },
                {
                    "paragraph": "子曰：參乎，吾道一以貫之哉。曽子曰：唯。",
                    "zhushu": "孔安國曰：直曉不問，故荅曰唯也。"
                },
                {
                    "paragraph": "子出，門人問曰：何謂也？曽子曰：夫子之道，忠恕而已矣。",
                    "zhushu": ""
                },
                {
                    "paragraph": "子曰：君子喻於義，小人喻於利。",
                    "zhushu": "孔安國曰：喻，猶曉也。"
                },
                {
                    "paragraph": "子曰：見賢思齊焉，",
                    "zhushu": "苞氏曰：思與賢者䒭也。"
                },
                {
                    "paragraph": "見不賢者而内自省也。",
                    "zhushu": ""
                },
                {
                    "paragraph": "子曰：事父母幾諌，",
                    "zhushu": "苞氏曰：幾，微也。當微諌納善言於父母也。"
                },
                {
                    "paragraph": "見志不從，又敬不違，勞不怨。",
                    "zhushu": "苞氏曰：見志者，見父母志有不從己諫之色，則又當恭敬，不敢違父母意而遂己諌也。"
                },
                {
                    "paragraph": "子曰：父母在，子不逺逰，逰必有方。",
                    "zhushu": "鄭玄曰：方，猶常也。"
                },
                {
                    "paragraph": "子曰：三年無改於父之道，可謂孝矣。",
                    "zhushu": "鄭玄曰：孝子在喪，哀慼思慕，無改其父之道，非心所忍爲也。"
                },
                {
                    "paragraph": "子曰：父母之年，不可不知也，一則以喜，一則以懼。",
                    "zhushu": "孔安國曰：見其夀考則喜，見其衰老則懼之也。"
                },
                {
                    "paragraph": "子曰：古者言之不出也，恥躬之不逮也。",
                    "zhushu": "苞氏曰：古之人言不妄出口者，爲恥其身行之將不及也。"
                },
                {
                    "paragraph": "子曰：以約失之者鮮矣。",
                    "zhushu": "孔安國曰：俱不得中也。奢則驕，溢則招禍，儉約則無憂患也。"
                },
                {
                    "paragraph": "子曰：君子欲訥於言而敏於行。",
                    "zhushu": "苞氏曰：訥，遲鈍也。言欲遅鈍，而行欲敏也。"
                },
                {
                    "paragraph": "子曰：徳不孤，必有鄰。",
                    "zhushu": "方以類聚，同志相求，故必有鄰也，是以不孤也。"
                },
                {
                    "paragraph": "子游曰：事君數，斯辱矣；朋友數，斯䟽矣。",
                    "zhushu": "數，謂速數之數也。"
                }
            ]
        },
        {
            "name": "公冶長第五",
            "paragraphs": [
                {
                    "paragraph": "公冶長第五",
                    "zhushu": "",
                    "type": 1
                },
                {
                    "paragraph": "子謂公冶長：可妻也。雖在縲紲之中，非其罪也。以其子妻之。",
                    "zhushu": "孔安國曰：公冶長，弟子，鲁人也，姓公冶，名長也。縲，黒索，紲，攣也，所以拘於罪人也。"
                },
                {
                    "paragraph": "子謂南容：邦有道，不廢；邦無道，免於刑戮。以其兄之子妻之。",
                    "zhushu": "王肅曰：南容，弟子南宫縚也，鲁人也，字子容。不廢，言見任用也。"
                },
                {
                    "paragraph": "子謂子賤：",
                    "zhushu": "孔安國曰：子賤，鲁人，弟子密不齊也。"
                },
                {
                    "paragraph": "君子哉若人！鲁無君子者，斯焉取斯？",
                    "zhushu": "苞氏曰：若人，若此人也。如鲁無君子，子賤安得此行而學行之？"
                },
                {
                    "paragraph": "子貢問曰：賜也如何？子曰：汝，器也。",
                    "zhushu": "孔安國曰：言汝器用之人也。"
                },
                {
                    "paragraph": "曰：何器也？曰：瑚璉也。",
                    "zhushu": "苞氏曰：瑚璉者，黍稷之器也。夏曰瑚，殷曰璉，周曰簠。簋，宗廟器之貴者也。"
                },
                {
                    "paragraph": "或曰：雍也仁而不佞。",
                    "zhushu": "馬融曰：雍，弟子仲弓名也，姓冉也。"
                },
                {
                    "paragraph": "子曰：焉用佞也？禦人以給，屢憎民，不知其仁也，焉用佞也？",
                    "zhushu": "孔安國曰：屢，數也。佞人口辭捷給，數爲民之所憎之也。"
                },
                {
                    "paragraph": "子使𣾰彫開仕，對曰：吾斯之未能信。",
                    "zhushu": "孔安國曰：𨳩，弟子也。𣾰彫，姓也。𨳩，名也。仕進之道未能信者，未能究習也。"
                },
                {
                    "paragraph": "子說。",
                    "zhushu": "鄭玄曰：喜其志道之深也。"
                },
                {
                    "paragraph": "子曰：道不行，乗桴浮於海。從我者，其由也與",
                    "zhushu": "？馬融曰：桴，編竹木也。大者曰筏，小者曰桴。"
                },
                {
                    "paragraph": "子路聞之喜。",
                    "zhushu": "孔安國曰：喜與已俱行矣。"
                },
                {
                    "paragraph": "子曰：由也，好勇過我，無所取材。",
                    "zhushu": "鄭玄曰：子路信夫子欲行，故言好勇過我也。無所取材者，言無所取桴材也。以子路不解微言，故戯之耳也。一曰：子路聞孔子欲浮海，便喜，不復顧望，故孔子歎其勇，曰：過我，無所復取哉！言唯取於己也。古材、哉同。"
                },
                {
                    "paragraph": "孟武伯問：子路仁乎？子曰：不知也。",
                    "zhushu": "孔安國曰：仁道至大，不可全名也。"
                },
                {
                    "paragraph": "又問，子曰：由也，千乗之國，可使治其賦也，",
                    "zhushu": "孔安國曰：賦，兵賦也。"
                },
                {
                    "paragraph": "不知其仁也。求也何如？子曰：求也，千室之邑，百乗之家，可使爲之宰也，",
                    "zhushu": "孔安國曰：千室之邑，卿大夫之邑也。卿大夫稱家，諸侯千乗，卿大夫故曰百乗也。宰，家臣也。"
                },
                {
                    "paragraph": "不知其仁也。赤也何如？子曰：赤也，束帶立於朝，可使與賔客言也，",
                    "zhushu": "馬融曰：赤，弟子公西華也。有容儀，可使爲行人之也。"
                },
                {
                    "paragraph": "不知其仁也。",
                    "zhushu": ""
                },
                {
                    "paragraph": "子謂子貢曰：女與回也孰愈？",
                    "zhushu": "孔安國曰：愈，猶勝也。"
                },
                {
                    "paragraph": "對曰：賜也何敢望回？回也聞一以知十，賜也聞一以知二。子曰：弗如也。吾與女弗如也。",
                    "zhushu": "苞氏曰：既然子貢弗如，復云吾與女俱不如者，盖欲以慰子貢心也。"
                },
                {
                    "paragraph": "宰予晝寢。",
                    "zhushu": "苞氏曰：宰予，弟子宰我也。"
                },
                {
                    "paragraph": "子曰：朽木不可彫也，",
                    "zhushu": "苞氏曰：朽，腐也。彫，彫琢刻畫也。"
                },
                {
                    "paragraph": "糞圡之牆不可杇也，",
                    "zhushu": "王肅曰：杇，槾也。二者喻雖施功，猶不成也。"
                },
                {
                    "paragraph": "於予與何誅？",
                    "zhushu": "孔安國曰：誅，責也。今我當何責於汝乎？深責之辭也。"
                },
                {
                    "paragraph": "子曰：始吾於人也，聴其言而信其行；今吾於人也，聴其言而觀其行。於予與改是。",
                    "zhushu": "孔安國曰：改是，始聴言信行，今更察言觀行，發於宰我之晝寢也。"
                },
                {
                    "paragraph": "子曰：吾未見剛者。或對曰：申棖。",
                    "zhushu": "苞氏曰：申棖，鲁人也。"
                },
                {
                    "paragraph": "子曰：棖也慾，焉得剛？",
                    "zhushu": "孔安國曰：慾，多情慾之也。"
                },
                {
                    "paragraph": "子貢曰：我不欲人之加諸我也，吾亦欲無加諸人也。",
                    "zhushu": "馬融曰：加，凌也。"
                },
                {
                    "paragraph": "子曰：賜也，非爾所及也。",
                    "zhushu": "孔安國曰：言不能止人，使不加非義於己之也。"
                },
                {
                    "paragraph": "子貢曰：夫子之文章，可得而聞也。",
                    "zhushu": "章，明也。文彩形質著見，可得以耳目脩也。"
                },
                {
                    "paragraph": "夫子之言性與天道，不可得而聞也已矣。",
                    "zhushu": "性者，人之所受以生也。天道者，元亨日新之道也。深微，故不可得而聞也。"
                },
                {
                    "paragraph": "子路有聞，未能行，唯恐有聞。",
                    "zhushu": "孔安國曰：前所聞未及得行，故恐後有聞不得並行也。"
                },
                {
                    "paragraph": "子貢問曰：孔文子何以謂之文也？",
                    "zhushu": "孔安國曰：孔文子，衛大夫孔叔圉也。文，謚也。"
                },
                {
                    "paragraph": "子曰：敏而好學，不恥下問，是以謂之文也。",
                    "zhushu": "孔安國曰：敏者，識之疾也。下問，問凡在己下者也。"
                },
                {
                    "paragraph": "子謂子産有君子之道四焉：",
                    "zhushu": "孔安國曰：子産，鄭大夫公孫僑也。"
                },
                {
                    "paragraph": "其行己也恭，其事上也敬，其飬民也惠，其使民也義。",
                    "zhushu": ""
                },
                {
                    "paragraph": "子曰：晏平仲善與人交，乆而人敬之。",
                    "zhushu": "周生烈曰：齊大夫。晏，姓也。平，諡也。名嬰也。"
                },
                {
                    "paragraph": "子曰：臧文仲居蔡，",
                    "zhushu": "苞氏曰：臧文仲，鲁大夫臧孫辰也。文，謚也。蔡，國君之守龜也，出蔡地，囙以爲名焉，長尺有二寸，居蔡，僣也。"
                },
                {
                    "paragraph": "山節藻梲，",
                    "zhushu": "苞氏曰：節者，栭也，刻鏤爲山也。梲者，梁上之楹，畫爲藻文也。言其奢侈也。"
                },
                {
                    "paragraph": "何如其知也？",
                    "zhushu": "孔安國曰：非時人謂以爲知之。"
                },
                {
                    "paragraph": "子張問曰：令尹子文",
                    "zhushu": "孔安國曰：令尹子文，楚大夫，姓闘，名㝅，於蒐也。"
                },
                {
                    "paragraph": "三仕爲令尹，無喜色。三已之，無愠色。舊令尹之政，必以告新令尹，何如也？子曰：忠矣。曰：仁矣乎？曰：未知，焉得仁？",
                    "zhushu": "孔安國曰：但聞其忠事，未知其仁也。"
                },
                {
                    "paragraph": "崔子弑齊君，陳文子有馬十乗，棄而違之。",
                    "zhushu": "孔安國曰：皆齊大夫也。崔杼作乱，陳文子惡之，捐四十匹馬，違而去之。"
                },
                {
                    "paragraph": "至於他邦，則又曰：猶吾大夫崔子也。違之。至一邦，則又曰：猶吾大夫崔子也。違之，何如？子曰：清矣。曰：仁矣乎？曰：未知。焉得仁？",
                    "zhushu": "孔安國曰：文子避悪逆，無道，求有道，當春秋時，臣淩其君，皆如崔子，無有可者也。"
                },
                {
                    "paragraph": "季文子三思而後行。子聞之，曰：再思，斯可矣。",
                    "zhushu": "鄭玄曰：季文子，鲁大夫季孫行父也。文，謚也。文子忠而有賢行，其舉事寡過，不必及三思之也。"
                },
                {
                    "paragraph": "子曰：寗武子",
                    "zhushu": "馬融曰：衛大夫寗喻也。武，謚也。"
                },
                {
                    "paragraph": "邦有道則知，邦無道則愚。其知可及也，其愚不可及也。",
                    "zhushu": "孔安國曰：詐愚似實，故曰不可及也。"
                },
                {
                    "paragraph": "子在陳，曰：歸與！歸與！吾黨之小子狂簡，斐然成章，不知所以裁之也。",
                    "zhushu": "孔安國曰：簡，大也。孔子在陳，思歸欲去，曰：吾黨之小子狂者，進取於大道，妄穿鑿以成文章，不知所以裁制，我當歸以裁制之耳。遂歸也。"
                },
                {
                    "paragraph": "子曰：伯夷、叔齊不念舊悪，怨是用希。",
                    "zhushu": "孔安國曰：伯夷、叔齊，孤竹君之二子也。孤竹，國名也。"
                },
                {
                    "paragraph": "子曰：孰謂微生髙直？",
                    "zhushu": "孔安國曰：微生，姓也。名高，鲁人也。"
                },
                {
                    "paragraph": "或乞醯焉，乞諸其隣而與之。",
                    "zhushu": "孔安國曰：乞之四隣以應求者，用意委曲，非爲直人也。"
                },
                {
                    "paragraph": "子曰：巧言、令色、足恭，",
                    "zhushu": "孔安國曰：足恭，便僻之貌也。"
                },
                {
                    "paragraph": "左丘明恥之，丘亦恥之。",
                    "zhushu": "孔安國曰：左丘明，鲁大夫也。"
                },
                {
                    "paragraph": "匿怨而友其人，",
                    "zhushu": "孔安國曰：心内相怨而外詐親也。"
                },
                {
                    "paragraph": "左丘明恥之，丘亦恥之。",
                    "zhushu": ""
                },
                {
                    "paragraph": "顔淵、季路侍。子曰：盍各曰爾志？子路曰：願車馬，衣輕裘，與朋友共，敝之而無憾。",
                    "zhushu": "孔安國曰：憾，恨也。"
                },
                {
                    "paragraph": "顔淵曰：願無伐善，",
                    "zhushu": "孔安國曰：自無稱己之善也。"
                },
                {
                    "paragraph": "無施勞。",
                    "zhushu": "孔安國曰：無以勞事置施於人也。"
                },
                {
                    "paragraph": "子路曰：願聞子之志。子曰：老者安之，朋友信之，少者懷之。",
                    "zhushu": ""
                },
                {
                    "paragraph": "子曰：已矣乎！吾未見能見其過而内自訟者也。",
                    "zhushu": "苞氏曰：訟，猶責也。言人有過，莫能自責也。"
                },
                {
                    "paragraph": "子曰：十室之邑，必有忠信如丘者焉，不如丘之好學者也。",
                    "zhushu": ""
                }
            ]
        },
        {
            "name": "雍也第六",
            "paragraphs": [
                {
                    "paragraph": "雍也第六",
                    "zhushu": "",
                    "type": 1
                },
                {
                    "paragraph": "子曰：雍也，可使南面也。",
                    "zhushu": "苞氏曰：可使南面者，言任諸侯，可使治國也。"
                },
                {
                    "paragraph": "仲弓問子桒伯子。",
                    "zhushu": "王肅曰：伯子，書傳無見焉。"
                },
                {
                    "paragraph": "子曰：可也，簡。",
                    "zhushu": "以其能簡，故曰可也。"
                },
                {
                    "paragraph": "仲弓曰：居敬而行簡，以臨其民，不亦可乎？",
                    "zhushu": "孔安國曰：居身敬肅，臨下寛畧，則可也。"
                },
                {
                    "paragraph": "居簡而行簡，無乃太簡乎？",
                    "zhushu": "苞氏曰：伯子之簡，大簡也。"
                },
                {
                    "paragraph": "子曰：雍之言然。",
                    "zhushu": ""
                },
                {
                    "paragraph": "哀公問曰：弟子孰爲好學？孔子對曰：有顔回者好學，不遷怒，不貳過，不幸短命死矣。今也則亡，未聞好學者也。",
                    "zhushu": "凡人任情，喜怒違理。顔淵任道，怒不過分。遷者，移也，怒當其理，不移易也。不貳過者，有不善，未甞復行也。"
                },
                {
                    "paragraph": "子華使於齊，冉子爲其母請粟。子曰：與之釡。",
                    "zhushu": "馬融曰：子華，弟子公西華，赤，字也。六斗四升曰釡也。"
                },
                {
                    "paragraph": "請益，曰：與之庾。",
                    "zhushu": "苞氏曰：十六斗爲庾也。"
                },
                {
                    "paragraph": "冉子與之粟五秉。",
                    "zhushu": "馬融曰：十六斛曰秉，五秉合八十斛也。"
                },
                {
                    "paragraph": "子曰：赤之適齊也，乗肥馬，衣輕裘。吾聞之也：君子周急不継冨。",
                    "zhushu": "鄭玄曰：非冉有與之太多也。"
                },
                {
                    "paragraph": "原思爲之宰，",
                    "zhushu": "苞氏曰：弟子原憲也。思，字也。孔子爲魯司冦，以原憲爲家邑宰也。"
                },
                {
                    "paragraph": "與之粟九百，辤。",
                    "zhushu": "孔安國曰：九百，九百斗也。辤，讓不受也。"
                },
                {
                    "paragraph": "子曰：毋，",
                    "zhushu": "孔安國曰：禄法所當受，毋以讓也。"
                },
                {
                    "paragraph": "以與爾隣里郷黨乎？",
                    "zhushu": "鄭玄曰：五家為鄰，五鄰爲里，万二千五百家為郷，五百家為黨也。"
                },
                {
                    "paragraph": "子謂仲弓曰：犂牛之子騂且角，雖欲勿用，山川其舎諸？",
                    "zhushu": "犂，雜文也。騂，赤色。角者，角周正，中犧牲也。雖欲以其所生犂而不用，山川寜肯舎之乎？言父雖不善，不害於其子之羙也。"
                },
                {
                    "paragraph": "子曰：回也，其心三月不違仁，其餘則日月至焉而已矣。",
                    "zhushu": "言餘人暫有至仁時，唯囬移時而不變也。"
                },
                {
                    "paragraph": "季康子問：仲由可使從政也與？子曰：由也果，",
                    "zhushu": "苞氏曰：果，謂果敢决断也。"
                },
                {
                    "paragraph": "於從政乎何有？曰：賜也可使從政也與？子曰：賜也達，",
                    "zhushu": "孔安國曰：達，謂通於物理也。"
                },
                {
                    "paragraph": "於從政乎何有？曰：求也可使從政也與？子曰：求也藝，",
                    "zhushu": "孔安國曰：藝，曰多才能也。"
                },
                {
                    "paragraph": "於從政乎何有？",
                    "zhushu": ""
                },
                {
                    "paragraph": "季氏使閔子騫爲費宰，",
                    "zhushu": "孔安國曰：費，季氏邑也。季氏不臣，而其邑宰叛，聞閔子騫賢，故欲用之也。"
                },
                {
                    "paragraph": "閔子騫曰：善爲我辤焉。",
                    "zhushu": "孔安國曰：不欲爲季氏宰。語使者曰：善爲我作辤說，令不復召我之也。"
                },
                {
                    "paragraph": "如有復我者，",
                    "zhushu": "孔安國曰：復我者，重来召我也。"
                },
                {
                    "paragraph": "則吾必在汶上矣。",
                    "zhushu": "孔安國曰：去之汶水上，欲北如齊也。"
                },
                {
                    "paragraph": "伯牛有疾，",
                    "zhushu": "馬融曰：伯牛，弟子冉耕也。"
                },
                {
                    "paragraph": "子問之，自牖執其手，",
                    "zhushu": "苞氏曰：有悪疾，不欲見人，故孔子從牗執其手也。"
                },
                {
                    "paragraph": "曰：亡之，",
                    "zhushu": "孔安國曰：亡，䘮也。疾甚，故持其手曰䘮之也。"
                },
                {
                    "paragraph": "命矣夫！斯人也而有斯疾也。斯人也而有斯疾也。",
                    "zhushu": "苞氏曰：再言之者，痛惜之甚也。"
                },
                {
                    "paragraph": "子曰：賢哉，回也！一簞食，一瓢飲，",
                    "zhushu": "孔安國曰：簞，笥，瓢，瓠也。"
                },
                {
                    "paragraph": "在陋巷，人不堪其憂，囬也不改其樂，賢哉，囬也！",
                    "zhushu": "孔安國曰：顔淵樂道，雖簞食、在陋巷，不改其所樂也。"
                },
                {
                    "paragraph": "冉有曰：非不說子之道也，力不足也。子曰：力不足者，中道而廢，今女畫。",
                    "zhushu": "孔安國曰：畫，止也。力不足者，當中道而廢。今女自止耳，非力極之也。"
                },
                {
                    "paragraph": "子謂子夏曰：爲君子儒，毋爲小人儒。",
                    "zhushu": "君子爲儒，將以明道；小人爲儒，則矜其名也。"
                },
                {
                    "paragraph": "子㳺爲武城宰。",
                    "zhushu": "苞氏曰：武城，鲁下邑也。"
                },
                {
                    "paragraph": "子曰：女得人焉耳乎哉？",
                    "zhushu": "孔安國曰：焉、耳、乎、哉，皆辞也。"
                },
                {
                    "paragraph": "曰：有澹䑓滅明者，行不由徑，非公事，未甞至於偃之室也。",
                    "zhushu": "苞氏曰：澹䑓，姓；滅明，名也，字子羽。言其公且方也。"
                },
                {
                    "paragraph": "子曰：孟之反不伐，",
                    "zhushu": "孔安國曰：鲁大夫孟之側也，與齊戰，軍大敗。不伐者，不自伐其功也。"
                },
                {
                    "paragraph": "奔而殿，將入門，筞其馬，曰：非敢後也，馬不進也。",
                    "zhushu": "馬融曰：殿，在軍後者也。前曰啓，後曰殿。孟之反賢而有勇，軍大奔，猶爲殿。人迎功之，不欲獨有其名，故曰：我非敢在後距敵也，馬不能進也。"
                },
                {
                    "paragraph": "子曰：不有祝鮀之佞，而有宋朝之羙，難乎免於今之丗矣。",
                    "zhushu": "孔安國曰：佞，口才也。祝鮀，衛大夫，名子魚也，時丗貴之。宋朝，宋國之羙人也，而善淫，言當如祝鮀佞，而反如宋朝之美，難矣免於今丗之害也。"
                },
                {
                    "paragraph": "子曰：誰能出不由户者？何莫由斯道也",
                    "zhushu": "？言人立身成功當由道，譬猶人出入要當從户也。"
                },
                {
                    "paragraph": "子曰：質勝文則野，",
                    "zhushu": "苞氏曰：野，如野人，言鄙略也。"
                },
                {
                    "paragraph": "文勝質則史。",
                    "zhushu": "苞氏曰：史者，文多而質少也。"
                },
                {
                    "paragraph": "文質彬彬，然後君子。",
                    "zhushu": "苞氏曰：彬彬，文質相半之貌也。"
                },
                {
                    "paragraph": "子曰：人之生也直，",
                    "zhushu": "馬融曰：言人之所以生於丗而自终者，以其正直之道也。"
                },
                {
                    "paragraph": "罔之生也幸而免。",
                    "zhushu": "苞氏曰：誣罔正直之道而亦生，是幸而免也。"
                },
                {
                    "paragraph": "子曰：知者不如好之者，好之者不如樂之者。",
                    "zhushu": "苞氏曰：學問，知之者，不如好之者篤。好之者，又不如樂之者深也。"
                },
                {
                    "paragraph": "子曰：中人以上，可以語上也；中人以下，不可以語上也。",
                    "zhushu": "王肅曰：上，謂上知之所知也。兩舉中人，以其可上可下也。"
                },
                {
                    "paragraph": "樊遅問知。子曰：務民之義，",
                    "zhushu": "王肅曰：務所以化導民之義也。"
                },
                {
                    "paragraph": "敬鬼神而逺之，可謂知矣。",
                    "zhushu": "苞氏曰：敬鬼神而不瀆也。"
                },
                {
                    "paragraph": "問仁。子曰：仁者先難而後獲，可謂仁矣。",
                    "zhushu": "孔安國曰：先勞苦乃得功，此所以爲仁也。"
                },
                {
                    "paragraph": "子曰：知者樂水，",
                    "zhushu": "苞氏曰：知者樂運其才知以治丗，如水流而不知已之也。"
                },
                {
                    "paragraph": "仁者樂山。",
                    "zhushu": "仁者樂如山之安固，自然不動，而万物生焉也。"
                },
                {
                    "paragraph": "知者動，",
                    "zhushu": "苞氏曰：自進，故動也。"
                },
                {
                    "paragraph": "仁者靜。",
                    "zhushu": "孔安國曰：無欲，故静也。"
                },
                {
                    "paragraph": "知者樂，",
                    "zhushu": "鄭玄曰：知者自伇得其志，故樂之也。"
                },
                {
                    "paragraph": "仁者壽。",
                    "zhushu": "苞氏曰：性静，故壽考也。"
                },
                {
                    "paragraph": "子曰：齊一變，至於鲁。鲁一變，至於道。",
                    "zhushu": "苞氏曰：言齊、魯有太公、周公之餘化也。太公大賢，周公聖人也。今其政教雖衰，若有明君興之者，齊可使如鲁，鲁可使如大道，行之時之也。"
                },
                {
                    "paragraph": "子曰：觚不觚，",
                    "zhushu": "馬融曰：觚，礼器也。一升曰爵，二升曰觚也。"
                },
                {
                    "paragraph": "觚哉！觚哉！",
                    "zhushu": "觚哉，觚哉，言非觚也，以喻爲政而不得其道，則不成也。"
                },
                {
                    "paragraph": "宰我問曰：仁者，雖告之曰：井有仁者焉，其從之也",
                    "zhushu": "？孔安國曰：宰我以為仁者必濟人於患難，故問有仁人堕井，將自投下而出之乎？否乎？欲極觀仁人憂樂之所至也。"
                },
                {
                    "paragraph": "子曰：何爲其然也？君子可逝也，不可䧟也；",
                    "zhushu": "苞氏曰：逝，徃也。言君子可使徃視之耳，不肯自投從之也。"
                },
                {
                    "paragraph": "可欺也，不可罔也。",
                    "zhushu": "馬融曰：可欺者，可使徃也。不可罔者，不可得誣罔，令自投下也。"
                },
                {
                    "paragraph": "子曰：君子博學於文，约之以禮，亦可以弗畔矣夫。",
                    "zhushu": "鄭玄曰：弗畔，不違道也。"
                },
                {
                    "paragraph": "子見南子，子路不說。夫子矢之曰：予所否者，天厭之，天厭之。",
                    "zhushu": "孔安國曰：䓁以爲南子者，衛靈公夫人也。淫亂而靈公惑之。孔子見之者，欲因以說靈公，使行治道也。矢，誓也。子路不說，故夫子誓之。曰：行道既非婦人之事，而弟子不說，與之咒誓，義可疑也。"
                },
                {
                    "paragraph": "子曰：中庸之爲徳也，其至矣乎！民鮮久矣。",
                    "zhushu": "庸，常也。中和可常行之徳也。丗乱，先王之道廢，民鮮能行此道乆矣，非適今也。"
                },
                {
                    "paragraph": "子貢曰：如能博施於民而能濟衆者，何如？可謂仁乎？子曰：何事於仁？必也聖乎！堯、舜其猶病諸。",
                    "zhushu": "孔安國曰：若能廣施恩惠，濟民於患難，堯、舜至聖，猶病其難也。"
                },
                {
                    "paragraph": "夫仁者，己欲立而立人，己欲達而達人，能近取譬，可謂仁之方也已。",
                    "zhushu": "孔安國曰：更爲子貢說仁者之行也。方，道也，但能近取譬於己，皆恕己所不欲，而勿施於人之也。"
                }
            ]
        },
        {
            "name": "述而第七",
            "paragraphs": [
                {
                    "paragraph": "述而第七",
                    "zhushu": "",
                    "type": 1
                },
                {
                    "paragraph": "子曰：述而不作，信而好古，竊比於我老彭。",
                    "zhushu": "苞氏曰：老彭，殷賢大夫也。好述古事。我若老彭矣，但述之耳也。"
                },
                {
                    "paragraph": "子曰：黙而識之，學而不厭，誨人不倦，何有於我哉？",
                    "zhushu": "鄭玄曰：人無有是行。於我，我獨有之也。"
                },
                {
                    "paragraph": "子曰：徳之不脩也，學之不講也，聞義不能從也，不善不能改也，是吾憂也。",
                    "zhushu": "孔安國曰：夫子常以此四者爲憂也。"
                },
                {
                    "paragraph": "子之燕居，申申如也，夭夭如也。",
                    "zhushu": "馬融曰：申申、夭夭，和舒之貌也。"
                },
                {
                    "paragraph": "子曰：甚矣，吾衰也。乆矣，吾不復夢見周公也。",
                    "zhushu": "孔安國曰：孔子衰老，不復夢見周公也。明盛時夢見周公，欲行其道也。"
                },
                {
                    "paragraph": "子曰：志於道，",
                    "zhushu": "志，慕也。道不可體，故志之而已矣也。"
                },
                {
                    "paragraph": "據於徳，",
                    "zhushu": "據，杖也。徳有成形，故可據也。"
                },
                {
                    "paragraph": "依於仁，",
                    "zhushu": "依，倚也。仁者功施於人，故可倚之也。"
                },
                {
                    "paragraph": "遊於藝。",
                    "zhushu": "藝，六藝也。不足據依，故曰逰也。"
                },
                {
                    "paragraph": "子曰：自行束脩以上，吾未甞無誨焉。",
                    "zhushu": "孔安國曰：言人能奉禮，自行束脩以上，則皆教誨之也。"
                },
                {
                    "paragraph": "子曰：不憤不啓，不悱不發，舉一隅而示之，不以三隅反，則吾不復。",
                    "zhushu": "鄭玄曰：孔子與人言，必待其人心憤憤、口悱悱，乃後啓發爲之說也，如此，則識思之深也，說則舉一隅以語之，其人不思其類，則不復重教之也。"
                },
                {
                    "paragraph": "子食於有喪者之側，未甞飽也。子於是日也哭，則不歌。",
                    "zhushu": "喪者哀戚，飽食於其側，是無惻隱之心之也。"
                },
                {
                    "paragraph": "子謂顔淵曰：用之則行，舎之則蔵，唯我與爾有是夫。",
                    "zhushu": "孔安國曰：言可行則行，可止則止，唯我與顔淵同耳也。"
                },
                {
                    "paragraph": "子路曰：子行三軍，則誰與？",
                    "zhushu": "孔安國曰：大國三軍，子路見孔子獨羙顔淵，以為己有勇。至於夫子爲三軍將，亦當唯有與己俱，故發此問也。"
                },
                {
                    "paragraph": "子曰：暴虎慿河，死而無悔者，吾不與也，",
                    "zhushu": "孔安國曰：暴虎，徒搏也。慿河，徒涉也。"
                },
                {
                    "paragraph": "必也臨事而懼，好謀而成者也。",
                    "zhushu": ""
                },
                {
                    "paragraph": "子曰：冨而可求也，雖執鞭之士，吾亦爲之。",
                    "zhushu": "鄭玄曰：冨貴不可求而得者也，當脩徳以得之矣。若扵道可求者，雖執鞭賤軄，我亦爲之矣。"
                },
                {
                    "paragraph": "如不可求者，從吾所好。",
                    "zhushu": "孔安國曰：所好者，古人之道也。"
                },
                {
                    "paragraph": "子之所慎：齊、戰、疾。",
                    "zhushu": "孔安國曰：此三者，人所不能慎，而夫子能慎之也。"
                },
                {
                    "paragraph": "子在齊聞韶樂，三月不知肉味，",
                    "zhushu": "周生烈曰：孔子在齊，聞習韶樂之盛羙，故忘於肉味也。"
                },
                {
                    "paragraph": "曰：不圖爲樂之至於斯也。",
                    "zhushu": "王肅曰：爲，作也。不圖作韶樂至於此。此，齊也。"
                },
                {
                    "paragraph": "冉有曰：夫子爲衛君乎？",
                    "zhushu": "孔安國曰：爲，猶助也。衛君者，謂輙也。衛靈公逐太子蒯聵，公薨而立孫輒也。後晉趙鞅納蒯聵于戚，衛石曼姑帥師圍之，故問其意助輒否乎？"
                },
                {
                    "paragraph": "子貢曰：諾。吾將問之。入，曰：伯夷、叔齊，何人也？子曰：古之賢人也。曰：怨乎？曰：求仁而得仁，又何怨乎？",
                    "zhushu": "孔安國曰：夷、齊讓國逺去，終於餓死，故問怨乎。以讓為仁，豈怨乎？"
                },
                {
                    "paragraph": "出，曰：夫子不為也。",
                    "zhushu": "鄭玄曰：文子爭國，悪行也。孔子以伯夷、叔齊為賢且仁，故知不助衛君明也。"
                },
                {
                    "paragraph": "子曰：飯蔬食，飲水，曲肱而枕之，樂亦在其中矣。",
                    "zhushu": "孔安國曰：蔬食，菜食也。肱，臂也。孔子以此為樂也。"
                },
                {
                    "paragraph": "不義而冨且貴，於我如浮雲。",
                    "zhushu": "鄭玄曰：冨貴而不以義者，於我如浮雲，非己之有也。"
                },
                {
                    "paragraph": "子曰：加我數年，五十以學易，可以無大過矣。",
                    "zhushu": "易窮理盡性，以至於命，年五十而知天命，以知天命之年，讀至命之書，故可以無大過也。"
                },
                {
                    "paragraph": "子所雅言，",
                    "zhushu": "孔安國曰：雅言，正言也。"
                },
                {
                    "paragraph": "詩、書、執禮，皆雅言也。",
                    "zhushu": "鄭玄曰：讀先王典法，必正言其音，然後義全，故不可有所諱也。禮不誦，故言執也。"
                },
                {
                    "paragraph": "葉公問孔子於子路，子路不對。",
                    "zhushu": "孔安國曰：葉公名諸梁，楚大史也，食采於葉，僣稱公。不對者，未知所以荅也。"
                },
                {
                    "paragraph": "子曰：女奚不曰：其為人也，發憤忘食，樂以忘憂，不知老之將至也云爾。",
                    "zhushu": ""
                },
                {
                    "paragraph": "子曰：我非生而知之者，好古，敏而求之者也。",
                    "zhushu": "鄭玄曰：言此者，勉人於學也。"
                },
                {
                    "paragraph": "子不語，恠、力、亂、神。",
                    "zhushu": "孔安國曰：恠，恠異也。力，謂若奡盪舟、烏獲舉千鈞之属也。乱，謂臣弑君、子弑父也。神，謂鬼神之事也。或無益於教化也，或所不忍言也。"
                },
                {
                    "paragraph": "子曰：我三人行，必得我師焉，擇其善者而従之，其不善者而改之。",
                    "zhushu": "言我三人行，本無賢愚，擇善從之，不善改之，故無常師也。"
                },
                {
                    "paragraph": "子曰：天生徳於予，桓魋其如予何？",
                    "zhushu": "苞氏曰：桓魋，宋司馬黎也。天生徳於予者，謂授以聖性也。合徳天地，吉無不利，故曰其如予何也。"
                },
                {
                    "paragraph": "子曰：二三子以我為隱子乎？吾無隱乎爾。",
                    "zhushu": "苞氏曰：二三子，謂諸弟子也。聖人知廣道深，弟子學之不能及，以為有所隱匿，故解之也。"
                },
                {
                    "paragraph": "吾無所行而不與二三子者，是丘也。",
                    "zhushu": "苞氏曰：我所為無不與爾共之者，是丘之心也。"
                },
                {
                    "paragraph": "子以四教：文、行、忠、信。",
                    "zhushu": "四者有形質，可舉以教也。"
                },
                {
                    "paragraph": "子曰：聖人，吾不得而見之矣。得見君子者，斯可矣。",
                    "zhushu": "疾丗無明君也。"
                },
                {
                    "paragraph": "子曰：善人，吾不得而見之矣。得見有恒者，斯可矣。亡而爲有，虚而爲盈，約而爲㤗，難乎有恒矣。",
                    "zhushu": "孔安國曰：難可名之爲有常也。"
                },
                {
                    "paragraph": "子釣而不綱，弋不射宿。",
                    "zhushu": "孔安國曰：釣者，一竿釣也。綱者，爲大綱，以撗絶流，以缴繋釣，羅属著綱也。弋，繳射也。宿，宿鳥也。"
                },
                {
                    "paragraph": "子曰：盖有不知而作之者，我無是也。",
                    "zhushu": "苞氏曰：時人多有穿鑿妄作篇籍者，故云然也。"
                },
                {
                    "paragraph": "多聞，擇其善者而從之。多見而識之，知次也。",
                    "zhushu": "孔安國曰：如此，次於知之者也。"
                },
                {
                    "paragraph": "互鄉難與言。童子見，門人惑。",
                    "zhushu": "鄭玄曰：互鄉，鄉名也。其鄉人言語自專，不達時冝，而有童子來見孔子，門人恠孔子見也。"
                },
                {
                    "paragraph": "子曰：與其進也，不與其退也。唯何甚",
                    "zhushu": "？孔安國曰：教誨之道，與其進，不與其退，怪我見此童子，悪悪何一甚也。"
                },
                {
                    "paragraph": "人㓗已以進，與其㓗也，不保其徃也。",
                    "zhushu": "鄭玄曰：徃，猶去也。人虚已自㓗而来，當與其進之，亦何能保其去後之行也。"
                },
                {
                    "paragraph": "子曰：仁逺乎哉！我欲仁，斯仁至矣。",
                    "zhushu": "苞氏曰：仁道不逺，行之則是至也。"
                },
                {
                    "paragraph": "陳司敗問：昭公知禮乎？",
                    "zhushu": "孔安國曰：司敗，官名也，陳大夫也。昭公，鲁昭公也。"
                },
                {
                    "paragraph": "孔子對曰：知禮。孔子退。揖巫馬期而進之，曰：吾聞君子不黨。君娶於吴，爲同姓，謂之呉孟子。君而知禮，孰不知禮",
                    "zhushu": "？孔安國曰：巫馬期，弟子也，名施，相助匿非曰黨。鲁、吳俱姬姓也。禮，同姓不㛰，而君娶之，當稱吳姬，諱曰孟子也。"
                },
                {
                    "paragraph": "巫馬期以告。子曰：丘也幸，苟有過，人必知之。",
                    "zhushu": "孔安國曰：以司敗言告也。諱國悪，禮也。聖人智深道弘，故受以為過也。"
                },
                {
                    "paragraph": "子與人歌而善，必使反之，而後和之。",
                    "zhushu": "樂其善，故使重歌而後自和之也。"
                },
                {
                    "paragraph": "子曰：文，莫吾猶人也。",
                    "zhushu": "莫，無也。文無者，猶俗言文不也。文不吾猶人者，言凢文皆不勝於人也。"
                },
                {
                    "paragraph": "躬行君子，則吾未之有得也。",
                    "zhushu": "孔安國曰：躬為君子，己未能得之也。"
                },
                {
                    "paragraph": "子曰：若聖與仁，則吾豈敢。",
                    "zhushu": "孔安國曰：孔子謙，不敢自名仁、聖也。"
                },
                {
                    "paragraph": "抑爲之不厭，誨人不倦，則可謂云爾已矣。公西華曰：正唯弟子不能學也。",
                    "zhushu": "苞氏曰：正如所言，弟子猶不能學也，况仁聖乎也。"
                },
                {
                    "paragraph": "子疾病，子路請禱。",
                    "zhushu": "苞氏曰：禱，禱請於鬼神也。"
                },
                {
                    "paragraph": "子曰：有諸？",
                    "zhushu": "周生烈曰：言有此禱請於鬼神之事乎也。"
                },
                {
                    "paragraph": "子路對曰：有之。誄曰：禱爾于上下神祗。",
                    "zhushu": "孔安國曰：子路失指也。誄，禱，篇名也。"
                },
                {
                    "paragraph": "子曰：丘之禱之乆矣。",
                    "zhushu": "孔安國曰：孔子素行合於神明，故曰丘之禱之乆矣。"
                },
                {
                    "paragraph": "子曰：奢則不遜，儉則固，與其不遜也，寧固。",
                    "zhushu": "孔安國曰：俱失之也。奢不如儉，奢則僣上，儉則不及禮耳。固，陋也。"
                },
                {
                    "paragraph": "子曰：君子坦蕩蕩，小人長戚戚。",
                    "zhushu": "鄭玄曰：坦蕩蕩，寛廣貌也。長戚戚，多憂懼貌也。"
                },
                {
                    "paragraph": "子温而厲，威而不猛，恭而安。",
                    "zhushu": ""
                }
            ]
        },
        {
            "name": "㤗伯第八",
            "paragraphs": [
                {
                    "paragraph": "㤗伯第八",
                    "zhushu": "",
                    "type": 1
                },
                {
                    "paragraph": "子曰：㤗伯，其可謂至徳也已矣。三以天下讓，民無得而稱焉。",
                    "zhushu": "王肅曰：㤗伯，周太王之太子也。次仲雍，少弟曰季歴。季歴賢，又生聖子文王昌。昌必有天下，故㤗伯以天下三讓於王季。其讓隱，故無得而稱言之者，所以為至徳也。"
                },
                {
                    "paragraph": "子曰：恭而無禮則勞，慎而無禮則葸，",
                    "zhushu": "葸，畏懼之貌也。言慎而不以禮節之，則常畏懼也。"
                },
                {
                    "paragraph": "勇而無禮則亂，直而無禮則絞。",
                    "zhushu": "馬融曰：絞，絞刺也。"
                },
                {
                    "paragraph": "君子篤於親，則民興於仁。故舊不遺，則民不偷。",
                    "zhushu": "苞氏曰：興，起也。君能厚於親属，不遺忘其故舊，行之羙者也。則民皆化之，起為仁厚之行。不偷薄也。"
                },
                {
                    "paragraph": "曽子有疾，召門弟子曰：啓予足，啓予手。",
                    "zhushu": "鄭玄曰：啓，開也。曽子以爲受身躰於父母，不敢毁傷之，故使弟子開衾而視之也。"
                },
                {
                    "paragraph": "詩云：戰戰兢兢，如臨深淵，如履薄氷。",
                    "zhushu": "孔安國曰：言此詩者，喻己常誡慎，恐有所毁傷也。"
                },
                {
                    "paragraph": "而今而後，吾知免夫！小子！",
                    "zhushu": "周生烈曰：乃今日而後，我自知免於患難矣。小子，弟子也。呼者，欲使聼識其言也。"
                },
                {
                    "paragraph": "曽子有疾，孟敬子問之。",
                    "zhushu": "馬融曰：孟敬子，魯大夫仲孫踕也。"
                },
                {
                    "paragraph": "曽子言曰：鳥之將死，其鳴也哀。人之將死，其言也善。",
                    "zhushu": "苞氏曰：欲戒敬子，言我將且死，言善可用也。"
                },
                {
                    "paragraph": "君子所貴道者三：動容貌，斯逺暴慢矣；正顔色，斯近信矣；出辭氣，斯逺鄙倍矣",
                    "zhushu": "。鄭玄曰：此道，謂禮也。動容貌，能濟濟蹌蹌，則人不敢暴慢之也，正顔色，能務荘嚴栗，則人不敢欺誕之也，出辭氣，能順而說，則無悪戾之言入於耳也。"
                },
                {
                    "paragraph": "籩豆之事，則有司存。",
                    "zhushu": "苞氏曰：敬子忘大務小，故又戒之以此也。籩豆，禮器也。"
                },
                {
                    "paragraph": "曽子曰：以能問於不能，以多問於寡，有若無，實若虚，犯而不校。",
                    "zhushu": "苞氏曰：校，報也。言見侵犯而不報之也。"
                },
                {
                    "paragraph": "昔者吾友甞從事於斯矣。",
                    "zhushu": "馬融曰：友，謂顔淵也。"
                },
                {
                    "paragraph": "曽子曰：可以託六尺之孤，",
                    "zhushu": "孔安國曰：六尺之孤，謂㓜少之君也。"
                },
                {
                    "paragraph": "可以寄百里之命，",
                    "zhushu": "孔安國曰：攝君之政令也。"
                },
                {
                    "paragraph": "臨大節而不可奪也。",
                    "zhushu": "大節，安國家，定社稷也。奪者，不可傾奪之也。"
                },
                {
                    "paragraph": "君子人與？君子人也。",
                    "zhushu": ""
                },
                {
                    "paragraph": "曽子曰：士不可以不弘毅，任重而道逺，",
                    "zhushu": "苞氏曰：弘，大也。毅，強而能決断也。士弘毅，然後能負重任，致逺路也。"
                },
                {
                    "paragraph": "仁以為已任，不亦重乎？死而後已，不亦逺乎？",
                    "zhushu": "孔安國曰：以仁為己任，重莫重焉。死而後已，逺莫逺焉也。"
                },
                {
                    "paragraph": "子曰：興於詩，",
                    "zhushu": "苞氏曰：興，起也。言修身當先學詩也。"
                },
                {
                    "paragraph": "立於禮，",
                    "zhushu": "苞氏曰：禮者，所以立身也。"
                },
                {
                    "paragraph": "成於樂。",
                    "zhushu": "孔安國曰：樂，所以成性也。"
                },
                {
                    "paragraph": "子曰：民可使由之，不可使知之。",
                    "zhushu": "由，用也。可使用而不可使知者，百姓能日用而不能知也。"
                },
                {
                    "paragraph": "子曰：好勇疾貧，亂也。",
                    "zhushu": "苞氏曰：好勇之人而患疾己之貧賤者，必將爲亂也。"
                },
                {
                    "paragraph": "人而不仁，疾之已甚，亂也。",
                    "zhushu": "孔安國曰：疾悪太甚，亦使其爲乱也。"
                },
                {
                    "paragraph": "子曰：如有周公之才之羙，使驕且悋，其餘不足觀也已矣。",
                    "zhushu": "孔安國曰：周公者，周公旦也。"
                },
                {
                    "paragraph": "子曰：三年學，不至於糓，不易得也已。",
                    "zhushu": "孔安國曰：糓，善也。言人三歳學，不至於善，不可得。言必無及也，所以勸人於學也。"
                },
                {
                    "paragraph": "子曰：篤信好學，守死善道，危邦不入，乱邦不居。天下有道則見，無道則隱。",
                    "zhushu": "苞氏曰：言行當常然也。危邦不入，謂始欲徃也。乱邦不居，今欲去也。臣弑君，子弑父，乱也。危者，将乱之兆也。"
                },
                {
                    "paragraph": "邦有道，貧且賤焉，耻也。邦無道，冨且貴焉，耻也。",
                    "zhushu": ""
                },
                {
                    "paragraph": "子曰：不在其位，不謀其政也。",
                    "zhushu": "孔安國曰：欲各專一於其軄也。"
                },
                {
                    "paragraph": "子曰：師摯之始，關雎之乱，洋洋乎盈耳哉！",
                    "zhushu": "鄭玄曰：師摯，鲁大師之名。始，猶首也。周道旣衰，鄭、衛之音作，正樂廢而失節，鲁太師摯識關雎之聲，而首理其乱，洋洋乎盈耳哉，聼而羙也。"
                },
                {
                    "paragraph": "子曰：狂而不直，",
                    "zhushu": "孔安國曰：狂者進取，冝直也。"
                },
                {
                    "paragraph": "侗而不愿，",
                    "zhushu": "孔安國曰：侗，未成器之人也，冝謹愿也。"
                },
                {
                    "paragraph": "悾悾而不信，",
                    "zhushu": "苞氏曰：悾悾，慤慤也，冝可信也。"
                },
                {
                    "paragraph": "吾不知之矣。",
                    "zhushu": "孔安國曰：言皆與常度反，故我不知也。"
                },
                {
                    "paragraph": "子曰：學如不及，猶恐失之。",
                    "zhushu": "學自外入，至熟乃可長久。如不及，猶恐失之耳也。"
                },
                {
                    "paragraph": "子曰：巍巍乎，舜、禹之有天下也，而不與焉。",
                    "zhushu": "羙舜、禹已不與求天下而得之也。巍巍者，髙大之稱也。"
                },
                {
                    "paragraph": "子曰：大哉！堯之為君也。巍巍乎！唯天為大。唯堯則之。",
                    "zhushu": "孔安國曰：則，法也。美堯能法天而行化也。"
                },
                {
                    "paragraph": "蕩蕩乎！民無能名焉。",
                    "zhushu": "苞氏曰：蕩蕩，廣逺之稱也。言其布徳廣逺，民無能識名焉。"
                },
                {
                    "paragraph": "巍巍乎其有成㓛也，",
                    "zhushu": "㓛成化隆，髙大巍巍也。"
                },
                {
                    "paragraph": "煥乎其有文章。",
                    "zhushu": "煥，明也。其立文垂制，復著明也。"
                },
                {
                    "paragraph": "舜有臣五人而天下治。",
                    "zhushu": "孔安國曰：禹、稷、契、皐陶、伯益也。"
                },
                {
                    "paragraph": "武王曰：予有乱臣十人。",
                    "zhushu": "孔安國曰：乱，理也。理官者十人也。謂周公旦、召公奭、太公望、畢公、榮公、太顛、閎夭、散冝生、南宫适也。其餘一人，謂文母也。"
                },
                {
                    "paragraph": "孔子曰：才難，不其然乎？唐虞之際，於斯為盛。有婦人焉，九人而已。",
                    "zhushu": "孔安國曰：唐者，堯號也。虞者，舜号也。際者，堯、舜交㑹之間也。斯，此也。此，於周也。言堯、舜交㑹之間，比於此周，周最盛，多賢。然尚有一婦人，其餘九人而已。大才難得，豈不然乎？"
                },
                {
                    "paragraph": "三分天下有其二，以服事殷，周徳，其可謂至徳也已矣。",
                    "zhushu": "苞氏曰：殷纣淫乱，文王為西伯，而有聖徳，天下之歸周者三分有二，而猶以服事殷，故謂之至德也。"
                },
                {
                    "paragraph": "子曰：禹，吾無間然矣。",
                    "zhushu": "孔安國曰：孔子推禹功徳之盛，言已不能復間廁其間也。"
                },
                {
                    "paragraph": "菲飲食，而致孝乎鬼神。",
                    "zhushu": "馬融曰：菲，薄也。致孝乎鬼神，祭祀豐㓗也。"
                },
                {
                    "paragraph": "悪衣服，而致羙乎黻冕。",
                    "zhushu": "孔安國曰：損其常服，以盛祭服也。"
                },
                {
                    "paragraph": "卑宫室，而盡力乎溝洫。",
                    "zhushu": "苞氏曰：方里為井，井間有溝，溝廣深四尺。十里為城，城間有洫，洫廣深八尺也。"
                },
                {
                    "paragraph": "禹，吾無間然矣。",
                    "zhushu": ""
                }
            ]
        },
        {
            "name": "子罕第九",
            "paragraphs": [
                {
                    "paragraph": "子罕第九",
                    "zhushu": "",
                    "type": 1
                },
                {
                    "paragraph": "子罕言利，與命與仁。",
                    "zhushu": "罕者，希也。利者，義之和也。命者，天之命也。仁者，行之盛也。寡能及之，故希言也。"
                },
                {
                    "paragraph": "達巷黨人曰：大哉，孔子！愽學而無所成名。",
                    "zhushu": "鄭玄曰：達巷，黨名也。五百家爲黨。此黨之人，美孔子博學道藝，不成一名而已也。"
                },
                {
                    "paragraph": "子聞之，謂門弟子曰：吾何執？執御乎？執射乎？吾執御矣。",
                    "zhushu": "鄭玄曰：聞人羙之，承以謙也。吾執御者，欲名六藝之卑也。"
                },
                {
                    "paragraph": "子曰：麻冕，禮也，今也純，儉，吾從衆。",
                    "zhushu": "孔安國曰：冕，緇布冠也。古者績麻三十升布以為之。纯，絲也，絲易成，故從儉也。"
                },
                {
                    "paragraph": "拜下，禮也，今拜乎上，㤗，雖違衆，吾從下。",
                    "zhushu": "王肅曰：臣之與君行禮者，下拜然後升成禮。時臣驕㤗，故於上拜。今從下，禮之恭也。"
                },
                {
                    "paragraph": "子绝四：毋意，",
                    "zhushu": "以道為度，故不任意也。"
                },
                {
                    "paragraph": "毋必，",
                    "zhushu": "用之則行，捨之則藏，故無專必也。"
                },
                {
                    "paragraph": "毋固，",
                    "zhushu": "無可無不可，故無固行也。"
                },
                {
                    "paragraph": "毋我。",
                    "zhushu": "述古而不自作，處群萃而不自異，唯道是從，故不自有其身也。"
                },
                {
                    "paragraph": "子畏於匡，",
                    "zhushu": "苞氏曰：匡人誤圍夫子，以為陽虎。陽虎甞暴於匡，夫子弟子顔尅，時又與虎俱徃。後尅為夫子御，至於匡，匡人相與共識尅。又夫子容貌與虎相似，故匡人以兵圍之也。"
                },
                {
                    "paragraph": "曰：文王旣沒，文不在兹乎？",
                    "zhushu": "孔安國曰：兹，此也。言文王雖已没，其文見在此。此，自此其身也。"
                },
                {
                    "paragraph": "天之將喪斯文也，後死者不得與於斯文也。",
                    "zhushu": "孔安國曰：文王旣沒，故孔子自謂後死也。言天將喪此文者，本不當使我知之，今使我知，未欲喪之。"
                },
                {
                    "paragraph": "天之未喪斯文，匡人其如予何？",
                    "zhushu": "馬融曰：如予何者，猶言奈我何也。天之未喪此文也，則我當傳之，匡人欲奈我何。言其不能違天而害己也。"
                },
                {
                    "paragraph": "太宰問於子貢曰：夫子聖者與？何其多能也？",
                    "zhushu": "孔安國曰：太宰，大夫官名也。或吴或宋，未可分也。疑孔子多能於小藝也。"
                },
                {
                    "paragraph": "子貢曰：固天縱之將聖，又多能也。",
                    "zhushu": "孔安國曰：言天固縱之大聖之徳，又使多能也。"
                },
                {
                    "paragraph": "子聞之曰：太宰知我者乎？吾少也賤，故多能鄙事。君子多乎哉？不多也。",
                    "zhushu": "苞氏曰：我少小貧賤，常自執事，故多能為鄙人之事。君子固不當多能也。"
                },
                {
                    "paragraph": "牢曰：子云：吾不試，故藝。",
                    "zhushu": "鄭玄曰：牢，弟子子牢也。試，用也。言孔子自云，我不見用，故多能伎藝也。"
                },
                {
                    "paragraph": "子曰：吾有知乎哉？無知也。",
                    "zhushu": "知者，知意之知也。言知者，言未必盡也。今我誠盡也。"
                },
                {
                    "paragraph": "有鄙夫問於我，空空如也，我叩其兩端而竭焉。",
                    "zhushu": "孔安國曰：有鄙夫来問於我，其意空空然，我則發事之終始兩端以語之，竭盡所知，不為有愛也。"
                },
                {
                    "paragraph": "子曰：鳯鳥不至，河不出圖，吾已矣夫。",
                    "zhushu": "孔安國曰：有聖人受命，則鳯鳥至，河出圖。今天無此瑞，吾已矣夫者，不得見也。河圖，八卦是也。"
                },
                {
                    "paragraph": "子見齊衰者、冕衣裳者與瞽者，",
                    "zhushu": "苞氏曰：冕者，冕冠也，大夫之服也。瞽者，盲者也。"
                },
                {
                    "paragraph": "見之，雖少者必作，過之必趨。",
                    "zhushu": "苞氏曰：作，起也。趨，疾行也。此夫子哀有喪，尊在位，恤不成人之也。"
                },
                {
                    "paragraph": "顔淵喟然歎曰：",
                    "zhushu": "喟然，歎聲也。"
                },
                {
                    "paragraph": "仰之𣃥髙，鑚之𣃥堅，",
                    "zhushu": "言不可窮盡也。"
                },
                {
                    "paragraph": "瞻之在前，忽焉在後。",
                    "zhushu": "言忽怳不可為形像也。"
                },
                {
                    "paragraph": "夫子循循然善誘人，",
                    "zhushu": "循循，次序貌也。誘，進也。言夫子正以此道勸進人，有次序也。"
                },
                {
                    "paragraph": "博我以文，约我以禮。欲罷不能，旣竭吾才，如有所立卓爾。雖欲從之，未由也已。",
                    "zhushu": "孔安國曰：言夫子既以文章𨳩博我，又以礼節節約我，使我欲罷而不能已。竭我才矣，其有所立，則又卓然不可及。言己雖䝉夫子之善誘，猶不能及夫子之所立也。"
                },
                {
                    "paragraph": "子疾病，",
                    "zhushu": "苞氏曰：疾甚曰病也。"
                },
                {
                    "paragraph": "子路使門人爲臣。",
                    "zhushu": "鄭玄曰：孔子甞爲大夫，故子路欲使弟子行其臣之禮也。"
                },
                {
                    "paragraph": "病間，曰：久矣哉，由之行詐也。無臣而爲有臣，吾誰欺？欺天乎？",
                    "zhushu": "孔安國曰：病小差曰間。言子路有是心，非唯今日也。"
                },
                {
                    "paragraph": "且予與其死於臣之手也，無寧死於二三子之手乎？",
                    "zhushu": "馬融曰：無寧，寧也。二三子，門人也。旣使我有臣而死其手，我寧死弟子之手乎也。"
                },
                {
                    "paragraph": "且予縱不得大葬，",
                    "zhushu": "孔安國曰：君臣禮葬也。"
                },
                {
                    "paragraph": "予死於道路乎？",
                    "zhushu": "馬融曰：就使之不得以君臣之禮葬，有二三子在，我寧當憂棄於道路乎？"
                },
                {
                    "paragraph": "子貢曰：有羙玉於斯，韞匵而蔵諸？求善賈而沽諸？",
                    "zhushu": "馬融曰：韞，蔵也。匵，匱也。蔵諸匱中。沽，賣也。得善賈，寧賣之耶也。"
                },
                {
                    "paragraph": "子曰：沽之哉！沽之哉！我待賈者。",
                    "zhushu": "苞氏曰：沽之哉，不衒賣之辭也。我居而待賈者也。"
                },
                {
                    "paragraph": "子欲居九夷，",
                    "zhushu": "馬融曰：九夷，東方之夷，有九種也。"
                },
                {
                    "paragraph": "或曰：陋，如之何？子曰：君子居之，何陋之有？",
                    "zhushu": "馬融曰：君子所居者，皆化也。"
                },
                {
                    "paragraph": "子曰：吾自衛反於魯，然後樂正，雅頌各得其所。",
                    "zhushu": "鄭玄曰：反鲁，鲁哀公十一年冬也。是時道衰樂廢，孔子来還，乃正之。故曰：雅頌各得其所也。"
                },
                {
                    "paragraph": "子曰：出則事公卿，入則事父兄，䘮事不敢不勉，不爲酒困，何有於我哉？",
                    "zhushu": "馬融曰：困，乱也。"
                },
                {
                    "paragraph": "子在川上曰：逝者如斯夫，不舎晝夜。",
                    "zhushu": "苞氏曰：逝，徃也。言凢徃者，如川之流也。"
                },
                {
                    "paragraph": "子曰：吾未見好徳如好色者也。",
                    "zhushu": "疾時人薄於徳而厚於色也，故發此言也。"
                },
                {
                    "paragraph": "子曰：譬如爲山，未成一簣，止，吾止也；",
                    "zhushu": "苞氏曰：簣，圡籠也。此勸人進於道徳也。為山者，其功雖已多，未成一籠，而中道止者，我不以其前功多而善之，見其志不遂，故不與也。"
                },
                {
                    "paragraph": "譬如平地，雖覆一簣，進，吾徃也。",
                    "zhushu": "馬融曰：平地者，將進加功，雖始覆一簣，我不以其見功少而薄之也。據其欲進而與之也。"
                },
                {
                    "paragraph": "子曰：語之而不惰者，其回與？",
                    "zhushu": "顔淵則解，故語之不惰。餘人不解，故有惰語之時也。"
                },
                {
                    "paragraph": "子謂顔淵，曰：惜乎！吾見其進也，未見其止也。",
                    "zhushu": "苞氏曰：孔子謂顔淵進益未止，痛惜之甚也。"
                },
                {
                    "paragraph": "子曰：苗而不秀者有矣夫！秀而不實者有矣夫！",
                    "zhushu": "孔安國曰：言万物有生而不育成者，喻人亦然也。"
                },
                {
                    "paragraph": "子曰：後生可畏也，焉知来者之不如今也？",
                    "zhushu": "後生。謂年少也。"
                },
                {
                    "paragraph": "四十五十而無聞焉，斯亦不足畏也已矣。",
                    "zhushu": ""
                },
                {
                    "paragraph": "子曰：法語之言，能無從乎？改之爲貴。",
                    "zhushu": "孔安國曰：人有過，以正道告之，口無不順從之，能必改乃爲貴也矣。"
                },
                {
                    "paragraph": "巽與之言，能無說乎？繹之爲貴。",
                    "zhushu": "馬融曰：巽，恭也。謂恭巽謹敬之言，聞之無不悅也。能尋繹行之，乃爲貴也。"
                },
                {
                    "paragraph": "恱而不繹，從而不改，吾末如之何也已矣。",
                    "zhushu": ""
                },
                {
                    "paragraph": "子曰：主忠信，無友不如己者，過則勿憚改。",
                    "zhushu": "慎其所主、所友，有過務改，皆所以爲益也。"
                },
                {
                    "paragraph": "子曰：三軍可奪帥也，匹夫不可奪志也。",
                    "zhushu": "孔安國曰：三軍雖衆，人心非一，則其將帥可奪之而取，匹夫雖微，苟守其志，不可得而奪也。"
                },
                {
                    "paragraph": "子曰：衣弊緼袍與衣狐狢者立，而不耻者，其由與？",
                    "zhushu": "孔安國曰：缊，枲著也。"
                },
                {
                    "paragraph": "不忮不求，何用不臧？",
                    "zhushu": "馬融曰：忮，害也。臧，善也。言不忮害，不貪求，何用爲不善，疾貪悪忮害之詩也。"
                },
                {
                    "paragraph": "子路终身誦之。子曰：是道也，何足以臧？",
                    "zhushu": "馬融曰：臧，善也。尚復有美於是者，何足以爲善也。"
                },
                {
                    "paragraph": "子曰：歳寒，然後知松栢之後彫也。",
                    "zhushu": "大寒之歳，衆木皆死，然後知松栢小彫傷也。平嵗則衆木亦有不死者，故須歳寒而後别之。喻凢人處治丗，亦能自修整，與君子同。在濁丗，然後知君子之正不苟容也。"
                },
                {
                    "paragraph": "子曰：知者不惑，",
                    "zhushu": "苞氏曰：不惑乱也。"
                },
                {
                    "paragraph": "仁者不憂，",
                    "zhushu": "孔安國曰：無憂患也。"
                },
                {
                    "paragraph": "勇者不懼。",
                    "zhushu": ""
                },
                {
                    "paragraph": "子曰：可與共學，未可與適道；",
                    "zhushu": "適，之也。雖學，或得異端，未必能之道也。"
                },
                {
                    "paragraph": "可與適道，未可與立；",
                    "zhushu": "雖能之道，未必能以有所成立也。"
                },
                {
                    "paragraph": "可與立，未可與權。",
                    "zhushu": "雖能有所立，未必能權量其輕重之極也。"
                },
                {
                    "paragraph": "唐棣之華，偏其反而。豈不爾思？室是逺而。",
                    "zhushu": "逸詩也。唐棣，栘也。華反而後合，賦此詩以言權，道反而後至大順也。思其人而不得見者，其室逺也。以言思權而不得見者，其道逺也。"
                },
                {
                    "paragraph": "子曰：未之思也，夫何逺之有哉？",
                    "zhushu": "夫思者，當思其反，反是不思，所以爲逺也。能思其反，何逺之有？言權可知，唯不知思耳。思之有次序，斯可知之也。"
                }
            ]
        },
        {
            "name": "鄉黨第十",
            "paragraphs": [
                {
                    "paragraph": "鄉黨第十",
                    "zhushu": "",
                    "type": 1
                },
                {
                    "paragraph": "孔子於郷黨，恂恂如也，似不能言者。",
                    "zhushu": "王肅曰：恂恂，温恭之貌也。"
                },
                {
                    "paragraph": "其在宗廟朝廷，便便言，唯謹爾。",
                    "zhushu": "鄭玄曰：便便，辦也，雖辦而謹敬也。"
                },
                {
                    "paragraph": "朝，與下大夫言，侃侃如也；",
                    "zhushu": "孔安國曰：侃侃，和樂之貌也。"
                },
                {
                    "paragraph": "與上大夫言，誾誾如也。",
                    "zhushu": "孔安國曰：誾誾，中正之貌也。"
                },
                {
                    "paragraph": "君在，踧踖如也，與與如也。",
                    "zhushu": "馬融曰：君在者，君視朝也。踧踖，恭敬之貌也。與與，威儀中適之貌也。"
                },
                {
                    "paragraph": "君召使擯，",
                    "zhushu": "鄭玄曰：君召使擯者，有賔客使迎也。"
                },
                {
                    "paragraph": "色勃如也，",
                    "zhushu": "孔安國曰：必變色也。"
                },
                {
                    "paragraph": "足躩如也。",
                    "zhushu": "苞氏曰：槃辟，貌之也。"
                },
                {
                    "paragraph": "揖所與立，左右其手，衣前後，襜如也。",
                    "zhushu": "鄭玄曰：揖左人，左其手；揖右人，右其手。一俛一仰，故衣前後則襜如也。"
                },
                {
                    "paragraph": "趨進，翼如也。",
                    "zhushu": "孔安國曰：言端好也。"
                },
                {
                    "paragraph": "賔退，必𣸪命，曰：賔不顧矣。",
                    "zhushu": "孔安國曰：復命，白君，賔已去也矣。"
                },
                {
                    "paragraph": "入公門，鞠躬如也，如不容。",
                    "zhushu": "孔安國曰：歛身也。"
                },
                {
                    "paragraph": "立不中門，行不履閾。",
                    "zhushu": "孔安國曰：閾，門限也。"
                },
                {
                    "paragraph": "過位，色勃如也，足躩如也，",
                    "zhushu": "苞氏曰：過君之空位也。"
                },
                {
                    "paragraph": "其言似不足者。攝齊升堂，鞠躬如也，屏氣似不息者。",
                    "zhushu": "孔安國曰：皆重慎也。衣下曰齊，攝齊者，摳衣也。"
                },
                {
                    "paragraph": "出降一䒭，逞顔色，怡怡如也。",
                    "zhushu": "孔安國曰：先屏氣，下階舒氣，故怡怡如也。"
                },
                {
                    "paragraph": "沒階，趨進，翼如也。",
                    "zhushu": "孔安國曰：沒，盡也。下盡階也。"
                },
                {
                    "paragraph": "復其位，踧踖如也。",
                    "zhushu": "孔安國曰：来時所過位也。"
                },
                {
                    "paragraph": "執圭，鞠躬如也，如不勝。",
                    "zhushu": "苞氏曰：爲君使以聘問隣國。執持君之圭，鞠躬者，敬慎之至也。"
                },
                {
                    "paragraph": "上如揖，下如授。勃如戰色，足蹜蹜，如有循也。",
                    "zhushu": "鄭玄曰：上如揖，授玉冝，敬也；下如授，不敢忘礼，戰色，敬也。足蹜蹜如有循，舉前曳踵行之也。"
                },
                {
                    "paragraph": "享禮，有容色，",
                    "zhushu": "鄭玄曰：享，獻也。聘禮旣聘而享，享用圭璧，有庭實也。"
                },
                {
                    "paragraph": "私覿，愉愉如也。",
                    "zhushu": "鄭玄曰：覿，見也。旣享，乃以私礼見。愉愉，顔色之和也。"
                },
                {
                    "paragraph": "君子不以紺緅飾，",
                    "zhushu": "孔安國曰：一入曰緅。飾者，不以爲領袖縁也。紺者，齊服盛色，以爲飾，似衣齊服也。緅者，三年練，以緅飾衣，爲其似衣喪服，故皆不以飾衣也。"
                },
                {
                    "paragraph": "紅紫，不以爲䙝服。",
                    "zhushu": "王肅曰：䙝服，私居非公㑹之服者也，皆不正。䙝尚不衣，正服無所施也。"
                },
                {
                    "paragraph": "當暑，縝絺綌，必表而出。",
                    "zhushu": "孔安國曰：暑則單服，絺綌，葛也，必表而出，加上衣也。"
                },
                {
                    "paragraph": "緇衣，羔裘，素衣，麑裘，黃衣，狐裘。䙝裘長，短右袂，",
                    "zhushu": "孔安國曰：服皆中外之色相稱也。私家裘長主，温也。短右袂者，便作事也。"
                },
                {
                    "paragraph": "必有寢衣，長一身有半，",
                    "zhushu": "孔安國曰：今之被也。"
                },
                {
                    "paragraph": "狐狢之厚以居。",
                    "zhushu": "鄭玄曰：在家以接賔客之也。"
                },
                {
                    "paragraph": "去喪，無所不佩，",
                    "zhushu": "孔安國曰：去，除也。非喪則俻佩，所冝佩也。"
                },
                {
                    "paragraph": "非惟裳，必殺之。",
                    "zhushu": "王粛曰：衣必有殺縫，唯帷裳無殺之也。"
                },
                {
                    "paragraph": "羔裘玄冠不以弔。",
                    "zhushu": "孔安國曰：喪主素，吉主玄，吉凶異服，故不相弔也。"
                },
                {
                    "paragraph": "吉月，必朝服而朝。",
                    "zhushu": "孔安國曰：吉月，月朔也。朝服，皮弁服也。"
                },
                {
                    "paragraph": "齋，必有明衣，布也；",
                    "zhushu": "孔安國曰：以布為沐浴之衣也。"
                },
                {
                    "paragraph": "齋，必變食，",
                    "zhushu": "孔安國曰：改常食也。"
                },
                {
                    "paragraph": "居必遷坐。",
                    "zhushu": "孔安國曰：易，常處也。"
                },
                {
                    "paragraph": "食不厭精，膾不厭細。食饐而餲，",
                    "zhushu": "孔安國曰：饐餲，臭味變也。"
                },
                {
                    "paragraph": "魚餒而肉敗，不食。",
                    "zhushu": "孔安國曰：魚敗曰餒也。"
                },
                {
                    "paragraph": "色悪，不食；臭悪，不食；失飪，不食；",
                    "zhushu": "孔安國曰：失飪，失生熟之節也。"
                },
                {
                    "paragraph": "不時，不食。",
                    "zhushu": "鄭玄曰：不時，非朝夕日中時也。"
                },
                {
                    "paragraph": "割不正，不食；不得其醬，不食。",
                    "zhushu": "馬融曰：魚膾非芥醬不食也。"
                },
                {
                    "paragraph": "肉雖多，不使勝食氣。唯酒無量，不及亂。沽酒市脯，不食。不撤薑食，",
                    "zhushu": "孔安國曰：撤，去也。齊禁薰物，薑辛不臭，故不去也。"
                },
                {
                    "paragraph": "不多食。",
                    "zhushu": "孔安國曰：不過飽。"
                },
                {
                    "paragraph": "祭於公，不宿肉。",
                    "zhushu": "周生烈曰：助祭於君，所得牲軆，歸則以班賜，不留神惠也。"
                },
                {
                    "paragraph": "祭肉，不出三日。出三日，不食之矣。",
                    "zhushu": "鄭玄曰：自其家祭肉也，過三日不食也，是褻鬼神之餘也。"
                },
                {
                    "paragraph": "食不語，寢不言。雖䟽食，菜羹、瓜，祭，必齊如也。",
                    "zhushu": "孔安國曰：齊，嚴敬之貌也。三物雖薄，祭之必敬也。"
                },
                {
                    "paragraph": "席不正，不㘴。",
                    "zhushu": ""
                },
                {
                    "paragraph": "郷人飲酒，杖者出，斯出矣。",
                    "zhushu": "孔安國曰：杖者，老人也。郷人飲酒之礼，主於老者，老者礼畢出，孔子從而出之。"
                },
                {
                    "paragraph": "郷人儺，朝服而立，阼階，",
                    "zhushu": "孔安國曰：儺，驅逐疫鬼也。恐驚先祖，故朝服立於庙之阼階也。"
                },
                {
                    "paragraph": "問人於他邦，再拜送之。",
                    "zhushu": "孔安國曰：拜送使者，敬也。"
                },
                {
                    "paragraph": "康子饋藥，拜而受之，",
                    "zhushu": "苞氏曰：遺孔子藥也。"
                },
                {
                    "paragraph": "曰：丘未達，不敢甞之。",
                    "zhushu": "孔安國曰：未知其故，故不甞，礼也。"
                },
                {
                    "paragraph": "廐焚，子退朝，曰：傷人乎？不問馬。",
                    "zhushu": "鄭玄曰：重人，賤畜也。退朝，自魯君之朝来歸。"
                },
                {
                    "paragraph": "君賜食，必正席先甞。",
                    "zhushu": "孔安國曰：敬君之惠也。既甞之，乃以班賜之也。"
                },
                {
                    "paragraph": "君賜腥，必熟而薦之。",
                    "zhushu": "孔安國曰：薦，薦其先祖也。"
                },
                {
                    "paragraph": "君賜生，必畜之。侍食於君，君祭，先飯。",
                    "zhushu": "鄭玄曰：於君祭，則先飲矣，若為先甞食然也。"
                },
                {
                    "paragraph": "疾，君視之，東首，加朝服𢬘，紳。",
                    "zhushu": "苞氏曰：夫子疾也，處南牗之下，東首，加其朝服𢬘，紳。紳，太帶。不敢不衣朝服見君也。"
                },
                {
                    "paragraph": "君命召，不俟駕行矣。",
                    "zhushu": "鄭玄曰：急趨君命也。行出而車既駕從也。"
                },
                {
                    "paragraph": "入太廟，毎事問。",
                    "zhushu": "鄭玄曰：爲君助祭也。大廟，周公廟也。"
                },
                {
                    "paragraph": "朋友死，無所歸，曰：於我殯。",
                    "zhushu": "孔安國曰：重朋友之㤙也。無所歸，無親昵也。"
                },
                {
                    "paragraph": "朋友之饋，雖車馬，非祭肉，不拜。",
                    "zhushu": "孔安國曰：不拜，有通財之義也。"
                },
                {
                    "paragraph": "寢不尸，",
                    "zhushu": "苞氏曰：偃卧四軆，布展手足，似死人也。"
                },
                {
                    "paragraph": "居不容。",
                    "zhushu": "孔安國曰：爲家室之敬難乆也。"
                },
                {
                    "paragraph": "子見齊衰者，雖狎必變；",
                    "zhushu": "孔安國曰：狎者，素親狎也。"
                },
                {
                    "paragraph": "見冕者與瞽者，雖䙝必以貌。",
                    "zhushu": "周生烈曰：䙝，謂數相見也。必當以貌礼也。"
                },
                {
                    "paragraph": "凶服者式之。式負版者。",
                    "zhushu": "孔安國曰：凶服者，送死之衣物也；負版者，持邦國之圖籍者也。"
                },
                {
                    "paragraph": "有盛饌，必變色而作。",
                    "zhushu": "孔安國曰：作，起也。敬主人之親饋也。"
                },
                {
                    "paragraph": "迅雷風烈，必變。",
                    "zhushu": "鄭玄曰：敬天之怒，風疾雷為烈也。"
                },
                {
                    "paragraph": "升車，必正立執綏。",
                    "zhushu": "周生烈曰：必正立執綏，所以為安也。"
                },
                {
                    "paragraph": "車中不内顧，",
                    "zhushu": "苞氏曰：車中不内顧者，前視不過衡扼，傍視不過輢轂之也。"
                },
                {
                    "paragraph": "不疾言，不親指，",
                    "zhushu": ""
                },
                {
                    "paragraph": "色斯舉矣，",
                    "zhushu": "馬融曰：見顔色不善，則去之也。"
                },
                {
                    "paragraph": "翔而後集。",
                    "zhushu": "周生烈曰：廽翔，審觀而後下止也。"
                },
                {
                    "paragraph": "曰：山梁雌雉，時哉！時哉！子路供之，三嗅而作。",
                    "zhushu": "言山梁雌雉得其時，而人不得時，故歎之。子路以其時物，故供具之，非其本意，不苟食，故三嗅而起也。"
                }
            ]
        },
        {
            "name": "先進第十一",
            "paragraphs": [
                {
                    "paragraph": "先進第十一",
                    "zhushu": "",
                    "type": 1
                },
                {
                    "paragraph": "子曰：先進於禮樂，野人也；後進於禮樂，君子也。",
                    "zhushu": "先進、後進，謂士先後輩也。禮樂因丗損益，後進與禮樂，俱得時之中，斯君子矣。先進有古風，斯野人也。"
                },
                {
                    "paragraph": "如用之，則吾從先進。",
                    "zhushu": "苞氏曰：將移風易俗，歸之純素，先進猶近古風，故從之也。"
                },
                {
                    "paragraph": "子曰：從我於陳蔡者，皆不及門者也。",
                    "zhushu": "鄭玄曰：言弟子之從我而厄於陳、蔡者，皆不及仕進之門，而失其所也。"
                },
                {
                    "paragraph": "子曰：徳行：顔淵、閔子騫、冉伯牛、仲弓。言語：宰我、子貢。政事：冉有、季路。文學：子游、子夏。",
                    "zhushu": ""
                },
                {
                    "paragraph": "子曰：回也，非助我者也，於吾言無所不說。",
                    "zhushu": "孔安國曰：助，猶益也。言回聞言即解，無可，發起增益於己也。"
                },
                {
                    "paragraph": "子曰：孝哉！閔子騫。人不間於其父母兄弟之言。",
                    "zhushu": "陳群曰：言閔子騫，為人上事父母，下順兄弟，動静盡善，故人不得有非間之言也。"
                },
                {
                    "paragraph": "南容三復白圭，",
                    "zhushu": "孔安國曰：詩云：白圭之玷尚可磨也。斯言之玷，不可為也。南容讀詩至此，三反復之，是其心慎言也。"
                },
                {
                    "paragraph": "孔子以其兄之子妻之。",
                    "zhushu": ""
                },
                {
                    "paragraph": "季康子問：弟子孰為好學。孔子對曰：有顔回者好學，不遷怒，不貳過，不幸短命死矣。今也則亡，未聞好學者也。",
                    "zhushu": ""
                },
                {
                    "paragraph": "顔淵死，顔路請子之車。",
                    "zhushu": "孔安國曰：顔路，顔淵之父也。家貧，故欲請孔子之車，賣以作槨。"
                },
                {
                    "paragraph": "子曰：才不才，亦各言其子也。鯉死，有棺而無槨，吾不可徒行，以爲之槨。以吾從大夫之後，吾以不可徒行也。",
                    "zhushu": "孔安國曰：鯉，孔子之子伯魚。孔子時爲大夫，故言吾從大夫之後，不可以徒行，是謙辭也。"
                },
                {
                    "paragraph": "顔淵死，子曰：噫！",
                    "zhushu": "苞氏曰：噫，痛傷之聲。"
                },
                {
                    "paragraph": "天喪予？天䘮予！",
                    "zhushu": "天喪予者，若䘮己也。再言之者，痛惜之甚也。"
                },
                {
                    "paragraph": "顔淵死，子哭之慟。",
                    "zhushu": "馬融曰：慟，哀過也。"
                },
                {
                    "paragraph": "從者曰：子慟矣。子曰：有慟乎？",
                    "zhushu": "孔安國曰：不自知己之悲哀之過也。"
                },
                {
                    "paragraph": "非夫人之爲慟，而誰爲慟？",
                    "zhushu": ""
                },
                {
                    "paragraph": "顔淵死，門人欲厚葬之。子曰：不可。",
                    "zhushu": "禮：貧冨各有冝。顔淵家貧，而門人欲厚葬之，故不聴也。"
                },
                {
                    "paragraph": "門人厚葬之。子曰：回也視予猶父也，予不得視猶子也。非我也，夫二三子也。",
                    "zhushu": "馬融曰：言回自有父。父意欲聴門人厚葬之，我不得制止，非其厚葬，故云尒也。"
                },
                {
                    "paragraph": "季路問事鬼神。子曰：未能事人，焉能事鬼？曰：敢問事死？曰：未知生，焉知死？",
                    "zhushu": "陳群曰：鬼神及死事難明，語之無益，故不荅也。"
                },
                {
                    "paragraph": "閔子騫侍側，誾誾如也。子路，行行如也。冉子、子貢，侃侃如也。子樂。",
                    "zhushu": "鄭玄曰：樂各盡其性也。行行，剛強之貌也。"
                },
                {
                    "paragraph": "若由也，不得其死然。",
                    "zhushu": "孔安國曰：不得以夀終也。"
                },
                {
                    "paragraph": "魯人爲長府。閔子騫曰：仍舊貫，如之何？何必改作？",
                    "zhushu": "鄭玄曰：長府，蔵名也。蔵貨曰府。仍，因也。貫，事也。囙舊事則可，何乃復更改作也。"
                },
                {
                    "paragraph": "子曰：夫人不言，言必有中。",
                    "zhushu": "王肅曰：言必有中，善其不欲勞民改作之也。"
                },
                {
                    "paragraph": "子曰：由之鼓瑟，奚爲於丘之門？",
                    "zhushu": "馬融曰：言子路鼓瑟，不合雅頌也。"
                },
                {
                    "paragraph": "門人不敬子路。子曰：由也升堂矣，未入於室也。",
                    "zhushu": "馬融曰：升我堂矣，未入室耳。門人不解，謂孔子言爲賤子路，故復解之也。"
                },
                {
                    "paragraph": "子貢問：師與啇也孰賢乎？子曰：師也過，啇也不及。",
                    "zhushu": "孔安國曰：言俱不得中也。"
                },
                {
                    "paragraph": "曰：然則師愈與？子曰：過猶不及也。",
                    "zhushu": "愈，猶勝也。"
                },
                {
                    "paragraph": "季氏富於周公，",
                    "zhushu": "孔安國曰：周公，天子之宰、卿士也。"
                },
                {
                    "paragraph": "而求也爲之聚斂而附益之。",
                    "zhushu": "孔安國曰：冉求爲季氏宰，爲之急賦稅也。"
                },
                {
                    "paragraph": "子曰：非吾徒也。小子鳴皷而攻之可也。",
                    "zhushu": "鄭玄曰：小子，門人也。鳴皷，聲其罪以責之。"
                },
                {
                    "paragraph": "柴也愚，",
                    "zhushu": "弟子髙柴也，字子羔。愚，愚直之愚也。"
                },
                {
                    "paragraph": "參也魯。",
                    "zhushu": "孔安國曰：魯，鈍也。曽子遲鈍也。"
                },
                {
                    "paragraph": "師僻也，",
                    "zhushu": "馬融曰：子張才過人，失在邪僻，文過也。"
                },
                {
                    "paragraph": "由喭也。",
                    "zhushu": "鄭玄曰：子路之行，失於吸喭也。"
                },
                {
                    "paragraph": "子曰：回也其庶乎！屢空。賜不受命，而貨殖焉，憶則屢中。",
                    "zhushu": "言回庶幾聖道，雖數空匱，而樂在其中矣。賜不受教命，唯財貨是殖，億度是非，盖羙回所以勵賜也。一曰屢，猶每也，空，猶虚中也。以聖人之善教，數子之庶幾，猶不至於知道者，各内有此害也。其於庶幾每能虚中者，唯回懷道深逺，不虚心，不能知道。子貢無數子病，然亦不知道者，雖不窮理而幸中，雖非天命而偶冨，亦所以不虚心也。"
                },
                {
                    "paragraph": "子張問善人之道。子曰：不踐迹，亦不入於室。",
                    "zhushu": "孔安國曰：踐，循也。言善人不循追舊迹而已，亦多少能創業，然亦不能入於聖人之奥室也。"
                },
                {
                    "paragraph": "子曰：論篤是與，君子者乎？色荘者乎！",
                    "zhushu": "論篤者，謂口無擇言也。君子者，謂身無鄙行也。色莊者，不惡而嚴，以遠小人者也。言此三者，皆可以爲善人者也。"
                },
                {
                    "paragraph": "子路問：聞斯行諸？",
                    "zhushu": "苞氏曰：賑窮救之之事也。"
                },
                {
                    "paragraph": "子曰：有父兄在，如之何其聞斯行之也？",
                    "zhushu": "孔安國曰：當白父兄，不可得自專也。"
                },
                {
                    "paragraph": "冉有問：聞斯行諸？子曰：聞斯行之。公西華曰：由也問：聞斯行諸？子曰：有父兄在。求也問：聞斯行諸？子曰：聞斯行之。赤也惑，敢問。",
                    "zhushu": "孔安國曰：惑其問同而荅異也。"
                },
                {
                    "paragraph": "子曰：求也退，故進之。由也兼人，故退之。",
                    "zhushu": "鄭玄曰：言冉有性謙退，子路務在勝尚人，各因其人之失而正也。"
                },
                {
                    "paragraph": "子畏於匡，顔淵後。",
                    "zhushu": "孔安國曰：言與孔子相失，故在後也。"
                },
                {
                    "paragraph": "子曰：吾以汝為死矣。曰：子在，回何敢死？",
                    "zhushu": "苞氏曰：言夫子在，己無所敢死也。"
                },
                {
                    "paragraph": "季子然問：仲由：冉求可謂大臣與？",
                    "zhushu": "孔安國曰：季子然，季氏之子弟。自多得臣此二子，故問之。"
                },
                {
                    "paragraph": "子曰：吾以子爲異之問，曽由與求之問。",
                    "zhushu": "孔安國曰：謂子問異事耳，則此二人之問，安足爲大臣乎？"
                },
                {
                    "paragraph": "所謂大臣者，以道事君，不可則止。今由與求也，可謂具臣矣。",
                    "zhushu": "孔安國曰：言備臣數而已也。"
                },
                {
                    "paragraph": "曰：然則從之者與？",
                    "zhushu": "孔安國曰：問爲臣皆當從君所欲邪？"
                },
                {
                    "paragraph": "子曰：弑父與君，亦不從也。",
                    "zhushu": "孔安國曰：二子雖從其主，亦不與爲大逆也。"
                },
                {
                    "paragraph": "子路使子羔爲費宰。子曰：賊夫人之子。",
                    "zhushu": "苞氏曰：子羔學未熟習，而使爲政，所以賊害人也。"
                },
                {
                    "paragraph": "子路曰：有民人焉，有社稷焉，何必讀書，然後爲學？",
                    "zhushu": "孔安國曰：言治民事神，於是而習，亦學也。"
                },
                {
                    "paragraph": "子曰：是故悪夫佞者。",
                    "zhushu": "孔安國曰：疾其以口給應，遂己非，而不知窮也。"
                },
                {
                    "paragraph": "子路、曽晢、",
                    "zhushu": "孔安國曰：曽晢，曽參父也，名點。"
                },
                {
                    "paragraph": "冉有、公西華侍坐。子曰：以吾一日長乎爾，無吾以也。",
                    "zhushu": "孔安國曰：言我問汝，汝無以我長故難對也。"
                },
                {
                    "paragraph": "居則曰：不吾知也。",
                    "zhushu": "孔安國曰：汝常居云，人不知己。"
                },
                {
                    "paragraph": "如或知爾，則何以哉？",
                    "zhushu": "孔安國曰：如有用汝者，則何以爲治乎？"
                },
                {
                    "paragraph": "子路率爾而對，",
                    "zhushu": "率爾，先三人對也。"
                },
                {
                    "paragraph": "曰：千乗之國，攝乎大國間，加之以師旅，因之以飢饉。",
                    "zhushu": "苞氏曰：攝，攝迫乎大國之間也。"
                },
                {
                    "paragraph": "由也爲之，比及三年，可使有勇，且知方也。",
                    "zhushu": "方，義方也。"
                },
                {
                    "paragraph": "夫子哂之。",
                    "zhushu": "馬融曰：哂，笑也。"
                },
                {
                    "paragraph": "求，爾何如？對曰：方六七十，如五、六十，",
                    "zhushu": "求性謙退，言欲得方六七十，如五六十里小國治之而已也。"
                },
                {
                    "paragraph": "求也爲之，比及三年，可使足民也。如其禮樂，以俟君子。",
                    "zhushu": "孔安國曰：求自云能足民而已，謂衣食足也。若禮樂之化，當以待君子，謙辭也。"
                },
                {
                    "paragraph": "赤，爾何如？對曰：非曰能之也，願學焉。宗廟之事，如㑹同，端章甫，願爲小相焉。",
                    "zhushu": "鄭玄曰：我非自言能也，願學爲之。宗廟之事，謂祭祀也。諸侯時見曰會，殷見曰同。端，玄端也，衣玄端、冠章甫，諸侯日視朝之服也。小相，謂相君之禮者也。"
                },
                {
                    "paragraph": "點，爾何如？鼓瑟希，",
                    "zhushu": "孔安國曰：思所以對，故音希也。"
                },
                {
                    "paragraph": "鏗爾，舎瑟而作。對曰：異乎三子者之撰。",
                    "zhushu": "孔安國曰：置瑟，起對也。撰，具也，爲政之具也。鏗爾者，投瑟之聲也。"
                },
                {
                    "paragraph": "子曰：何傷乎？亦各言其志也。",
                    "zhushu": "孔安國曰：各言己志，於義無傷之。"
                },
                {
                    "paragraph": "曰：暮春者，春服旣成，得冠者五六人，童子六七人。浴乎沂，風乎舞𩁹，詠而歸。",
                    "zhushu": "苞氏曰：暮春者，季春三月也。春服既成者，衣單袷之時也。我欲得冠者五六人，童子六七人，浴於沂水之上，風凉於舞𩁹之下，歌詠先王之道，歸夫子之門也。"
                },
                {
                    "paragraph": "夫子喟然歎曰：吾與點也。",
                    "zhushu": "周生烈曰：善點之獨知時之。"
                },
                {
                    "paragraph": "三子者出，曽晢後。曽晢曰：夫三子者之言何如？子曰：亦各言其志也已矣。曰：夫子何哂由也？子曰：爲國以礼，其言不讓，是故哂之。",
                    "zhushu": "苞氏曰：爲國以礼，礼貴讓。子路言不讓，故笑之。"
                },
                {
                    "paragraph": "唯求，則非邦也與？安見方六七十如五六十而非邦也者？唯赤則非邦也與？宗廟之事，如㑹同，非諸侯如之何？",
                    "zhushu": "孔安國曰：明皆諸侯之事，與子路同，徒笑子路不讓也。"
                },
                {
                    "paragraph": "赤也爲之小，孰能為之大相？",
                    "zhushu": "孔安國曰：赤謙，言小相耳，孰能爲大相者也？"
                }
            ]
        },
        {
            "name": "顔淵第十二",
            "paragraphs": [
                {
                    "paragraph": "顔淵第十二",
                    "zhushu": "",
                    "type": 1
                },
                {
                    "paragraph": "顔淵問仁，子曰：尅己𣸪禮爲仁。",
                    "zhushu": "馬融曰：尅己，約身也。孔安國曰：復，反也。身能反禮，則爲仁矣。"
                },
                {
                    "paragraph": "一日尅己復禮，天下歸仁焉。",
                    "zhushu": "馬融曰：一日猶見歸，况終身乎？"
                },
                {
                    "paragraph": "爲仁由己，而由人乎哉？",
                    "zhushu": "孔安國曰：行善在己，不在人也。"
                },
                {
                    "paragraph": "顔淵曰：請問其目。",
                    "zhushu": "苞氏曰：知其必有條目，故請問之也。"
                },
                {
                    "paragraph": "子曰：非禮勿視，非禮勿聴，非禮勿言，非禮勿動。",
                    "zhushu": "鄭玄曰：此四者，尅己復禮之目。"
                },
                {
                    "paragraph": "顔淵曰：回雖不敏，請事斯語矣。",
                    "zhushu": "王肅曰：敬事此語，必行之。"
                },
                {
                    "paragraph": "仲弓問仁，子曰：出門如見大賔，使民如承大祭，",
                    "zhushu": "孔安國曰：仁之道，莫尚乎敬也。"
                },
                {
                    "paragraph": "己所不欲，勿施於人；在邦無怨，在家無怨。",
                    "zhushu": "苞氏曰：在邦為諸侯也，在家爲卿大夫也。"
                },
                {
                    "paragraph": "仲弓曰：雍雖不敏，請事斯語矣。",
                    "zhushu": ""
                },
                {
                    "paragraph": "司馬牛問仁。子曰：仁者其言也訒也。",
                    "zhushu": "孔安國曰：訒，難也。牛，宋人也，弟子司馬犂也。"
                },
                {
                    "paragraph": "曰：其言也訒，斯可謂之仁已矣乎？子曰：爲之難，言之得無訒乎？",
                    "zhushu": "孔安國曰：行仁難，言仁亦不得不難矣。"
                },
                {
                    "paragraph": "司馬牛問君子。子曰：君子不憂不懼。",
                    "zhushu": "孔安國曰：牛兄桓魋將爲乱，牛自宋来學，常憂懼，故孔子解之。"
                },
                {
                    "paragraph": "曰：不憂不懼，斯可謂君子已乎？子曰：内省不疚，夫何憂何懼？",
                    "zhushu": "苞氏曰：疚，病也。内省無罪悪，無可憂懼也。"
                },
                {
                    "paragraph": "司馬牛憂，曰：人皆有兄弟，我獨亡。",
                    "zhushu": "鄭玄曰：牛兄桓魋行悪，死亡無日，我爲無兄弟也。"
                },
                {
                    "paragraph": "子夏曰：商聞之矣，死生有命，冨貴在天。君子敬而無失，與人恭而有禮，四海之内，皆爲兄弟也。君子何患乎無兄弟也？",
                    "zhushu": "苞氏曰：君子䟽悪而友賢，九州之人皆可以禮親之。"
                },
                {
                    "paragraph": "子張問明。子曰：浸潤之譛，膚受之愬，不行焉，可謂明也已矣。",
                    "zhushu": "鄭玄曰：譛人之言，如水之浸潤，以漸成人之祸。馬融曰：膚受，皮膚，外語，非其内實也。"
                },
                {
                    "paragraph": "浸潤之譛，膚受之愬，不行焉，可謂逺也已矣。",
                    "zhushu": "馬融曰：無此二者，非但為明，其徳行髙逺，人莫能及之。"
                },
                {
                    "paragraph": "子貢問政。子曰：足食，足兵，使民信之矣。子貢曰：必不得已而去，於斯三者何先？曰：去兵。曰：必不得已而去，於斯二者何先？曰：去食。自古皆有死，民不信不立。",
                    "zhushu": "孔安國曰：死者古今常道，人皆有之，治邦不可失信也。"
                },
                {
                    "paragraph": "棘子城曰：君子質而已矣，何以文爲矣。",
                    "zhushu": "鄭玄曰：舊說云，棘子城，衞大夫也。"
                },
                {
                    "paragraph": "子貢曰：惜乎！夫子之說君子也，駟不及舌。",
                    "zhushu": "鄭玄曰：惜乎，夫子之說君子也，過言一出，駟馬追之，不及舌。"
                },
                {
                    "paragraph": "文猶質也，質猶文也。虎豹之鞹，猶犬羊之鞹也。",
                    "zhushu": "孔安國曰：皮去毛曰鞹。虎豹與犬羊别者，正以毛文異耳。今使文質同者，何以别虎豹與犬羊邪？"
                },
                {
                    "paragraph": "哀公問於有若曰：年飢，用不足，如之何？有若對曰：盍徹乎？",
                    "zhushu": "鄭玄曰：盍者，何不也。周法十一而稅，謂之徹。徹，通也，為天下通法也。"
                },
                {
                    "paragraph": "曰：二，吾猶不足，如之何其徹也？",
                    "zhushu": "孔安國曰：二，謂十二而稅也。"
                },
                {
                    "paragraph": "對曰：百姓足，君孰與不足？百姓不足，君孰與足？",
                    "zhushu": "孔安國曰：孰，誰也。"
                },
                {
                    "paragraph": "子張問崇德、辨惑。",
                    "zhushu": "苞氏曰：辨，别也。"
                },
                {
                    "paragraph": "子曰：主忠信，徙義，崇德也。",
                    "zhushu": "苞氏曰：徙義，見義則徙意從之。"
                },
                {
                    "paragraph": "愛之，欲其生也，悪之，欲其死也。既欲其生，又欲其死，是惑。",
                    "zhushu": "苞氏曰：愛悪當有常，一欲生之，一欲死之，是心惑也。"
                },
                {
                    "paragraph": "誠不以冨，亦祗以異。",
                    "zhushu": "鄭玄曰：此詩小雅也。祗，適也。言此行誠不可以致冨，適以足為異耳，取此詩之異義以非之也。"
                },
                {
                    "paragraph": "齊景公問政於孔子，孔子對曰：君君，臣臣，父父，子子。",
                    "zhushu": "孔安國曰：當此時，陳桓制齊，君不君，臣不臣，故以此對也。"
                },
                {
                    "paragraph": "公曰：善哉！信如君不君，臣不臣，父不父，子不子，雖有粟，吾豈得而食諸？",
                    "zhushu": "孔安國曰：言將危也。陳氏果滅齊也。"
                },
                {
                    "paragraph": "子曰：片言可以折獄者，其由也與！",
                    "zhushu": "孔安國曰：片，猶偏也。聴訟必湏兩辭以定是非，偏信一言以折獄者，唯子路可也。"
                },
                {
                    "paragraph": "子路無宿諾。",
                    "zhushu": "宿，猶豫也。子路䔍信，恐臨時多故，故不豫諾也。"
                },
                {
                    "paragraph": "子曰：聴訟，吾猶人也，",
                    "zhushu": "苞氏曰：言與人䓁。"
                },
                {
                    "paragraph": "必也使無訟乎？",
                    "zhushu": "王肅曰：化之在前也。"
                },
                {
                    "paragraph": "子張問政，子曰：居之無倦，行之以忠。",
                    "zhushu": "王粛曰：言爲政之道，居之於身無得懈倦，行之於民必以忠信也。"
                },
                {
                    "paragraph": "子曰：君子博學於文，約之以禮，亦可以弗畔矣夫。",
                    "zhushu": "弗畔，不違道也。"
                },
                {
                    "paragraph": "子曰：君子成人之羙，不成人之悪，小人反是。",
                    "zhushu": ""
                },
                {
                    "paragraph": "季康子問政於孔子，孔子對曰：政者，正也。子帥而正，孰敢不正。",
                    "zhushu": "鄭玄曰：季康子，鲁上卿，諸臣之帥也。"
                },
                {
                    "paragraph": "季康子患盗，問於孔子，孔子對曰：苟子不欲，雖賞之，不竊。",
                    "zhushu": "孔安國曰：欲，情慾也。言民化於上，不從其所令，從其所好也。"
                },
                {
                    "paragraph": "季康子問政於孔子曰：如殺無道，以就有道，何如？",
                    "zhushu": "孔安國曰：就，成也。欲多殺以止姧也。"
                },
                {
                    "paragraph": "孔子對曰：子爲政，焉用殺。子欲善而民善矣。君子之徳風也，小人之徳草也。草尚之風，必偃。",
                    "zhushu": "孔安國曰：亦欲令康子先自正也。偃，仆，加草以風，無不仆者，猶民之化於上也。"
                },
                {
                    "paragraph": "子張問：士何如斯可謂之達也？子曰：何㢤爾所謂達者矣？子張對曰：在邦必聞，在家必聞。",
                    "zhushu": "鄭玄曰：言士之所在，皆能有名譽也。"
                },
                {
                    "paragraph": "子曰：是聞也，非達也。夫達者，質直而好義，察言而觀色，慮以下人，",
                    "zhushu": "馬融曰：常有謙退之志，察言語，見顔色，知其所欲，其念慮常欲以下人也。"
                },
                {
                    "paragraph": "在邦必達，在家必達。",
                    "zhushu": "馬融曰：謙尊而光，卑而不可踰也。"
                },
                {
                    "paragraph": "夫聞者，色取仁而行違，居之不疑，",
                    "zhushu": "馬融曰：此言佞人也。佞人假仁者之色，行之則違，安居其偽而不自疑者也。"
                },
                {
                    "paragraph": "在邦必聞，在家必聞。",
                    "zhushu": "馬融曰：佞人黨多也。"
                },
                {
                    "paragraph": "樊遅從逰於舞雩之下，",
                    "zhushu": "苞氏曰：舞雩之處，有壇墠樹木，故其下可遊也。"
                },
                {
                    "paragraph": "曰：敢問崇徳、脩慝、辨惑？",
                    "zhushu": "孔安國曰：慝，悪也。脩，治也。治悪為善也。"
                },
                {
                    "paragraph": "子曰：善哉問。先事後得，非崇徳與？",
                    "zhushu": "孔安國曰：先勞於事，然後得報也。"
                },
                {
                    "paragraph": "攻其悪，毋攻人之悪，非脩慝與？一朝之忿，忘其身以及其親，非惑與？",
                    "zhushu": ""
                },
                {
                    "paragraph": "樊遅問仁，子曰：愛人。問知，子曰：知人。樊遅未達，子曰：舉直錯諸抂，能使枉者直。",
                    "zhushu": "苞氏曰：舉正直之人用之，廢置邪枉之人，則皆化為直也。"
                },
                {
                    "paragraph": "樊遅退，見子夏，曰：嚮也吾見於夫子而問知。子曰：舉直錯諸枉，能使抂者直，何謂也？子夏曰：冨哉是言乎！",
                    "zhushu": "孔安國曰：冨，盛也。"
                },
                {
                    "paragraph": "舜有天下，選於衆，舉皐陶，不仁者逺矣。湯有天下，選衆，舉伊尹，不仁者逺矣。",
                    "zhushu": "孔安國曰：言舜、湯有天下，選擇於衆，舉皐陶、伊尹，則不仁者逺矣，仁者至矣。"
                },
                {
                    "paragraph": "子貢問友。子曰：忠告而以善導之，否則止，無自辱焉。",
                    "zhushu": "苞氏曰：忠告，以是非告之也。以善導之，不見從則止。必言之，或見辱也。"
                },
                {
                    "paragraph": "曽子曰：君子以文會友，",
                    "zhushu": "孔安國曰：友以文徳合也。"
                },
                {
                    "paragraph": "以友輔仁。",
                    "zhushu": "孔安國曰：友有相切磋之道，所以輔成己之仁也。"
                }
            ]
        },
        {
            "name": "子路第十三",
            "paragraphs": [
                {
                    "paragraph": "子路第十三",
                    "zhushu": "",
                    "type": 1
                },
                {
                    "paragraph": "子路問政。子曰：先之，勞之。",
                    "zhushu": "孔安國曰：先導之以徳，使民信之，然後勞之也。易曰：恱以使民，民忘其勞之也。"
                },
                {
                    "paragraph": "請益，曰：無倦。",
                    "zhushu": "孔安國曰：子路嫌其少，故請益，曰：無倦者，行此上事，無倦則可也。"
                },
                {
                    "paragraph": "仲弓爲季氏宰，問政，子曰：先有司，",
                    "zhushu": "王肅曰：言為政當先任有司，而後責其事也。"
                },
                {
                    "paragraph": "赦小過，舉賢才。曰：焉知賢才而舉之？曰：舉爾所知，爾所不知，人其舎諸？",
                    "zhushu": "孔安國曰：汝所不知者，人将自舉之，各舉其所知，則賢才無遺也。"
                },
                {
                    "paragraph": "子路曰：衛君待子而為政，子將奚先？",
                    "zhushu": "苞氏曰：問徃將何所先行也。"
                },
                {
                    "paragraph": "子曰：必也正名乎！",
                    "zhushu": "馬融曰：正，正百事之名也。"
                },
                {
                    "paragraph": "子路曰：有是哉！子之迃也，奚其正名？",
                    "zhushu": "苞氏曰：迃，猶逺也。言孔子之言逺於事也。"
                },
                {
                    "paragraph": "子曰：野哉，由也！",
                    "zhushu": "孔安國曰：野，猶不達也。"
                },
                {
                    "paragraph": "君子於其所不知，盖闕如也。",
                    "zhushu": "苞氏曰：君子於其所不知，當闕而勿據。今由不知正名之義，而謂之迂逺也。"
                },
                {
                    "paragraph": "名不正，則言不順；言不順，則事不成；事不成，則禮樂不興；禮樂不興，則刑罰不中；",
                    "zhushu": "孔安國曰：禮以安上，樂以移風，二者不行，則有淫刑濫罰也。"
                },
                {
                    "paragraph": "刑罰不中，則民無所措手足。故君子名之必可言也，言之必可行也，",
                    "zhushu": "王肅曰：所名之事，必可得而明言也；所言之事，必可得而遵行也。"
                },
                {
                    "paragraph": "君子於其言，無所苟而已矣。",
                    "zhushu": ""
                },
                {
                    "paragraph": "樊遅請學稼，子曰：吾不如老農。請學為圃，子曰：吾不如老圃。",
                    "zhushu": "馬融曰：樹五穀曰稼，樹業蔬曰圃也。"
                },
                {
                    "paragraph": "樊遅出，子曰：小人哉，樊須也！上好禮，則民莫敢不敬；上好義，則民莫敢不服；上好信，則民莫敢不用情。",
                    "zhushu": "孔安國曰：情，情實也。言民化其上，各以情實應也。"
                },
                {
                    "paragraph": "夫如是，則四方之民襁負其子而至矣，焉用稼？",
                    "zhushu": "苞氏曰：禮義與信，足以成徳，何用學稼教民乎？負者以器曰襁也。"
                },
                {
                    "paragraph": "子曰：誦詩三百，授之以政，不達；使於四方，不能専對，雖多，亦奚以為哉？",
                    "zhushu": "専，猶獨也。"
                },
                {
                    "paragraph": "子曰：其身正，不令而行；其身不正，雖令不從。",
                    "zhushu": "令，教令也。"
                },
                {
                    "paragraph": "子曰：鲁衛之政，兄弟也。",
                    "zhushu": "苞氏曰：鲁，周公之封；衛，康叔之封也。周公、康叔既為兄弟，康叔睦於周公，其國之政亦如兄弟也。"
                },
                {
                    "paragraph": "子謂衛公子荆，善居室，",
                    "zhushu": "王肅曰：荆與蘧瑗、史鰌，並為君子也。"
                },
                {
                    "paragraph": "始有，曰：苟合矣。少有，曰：苟完矣。冨有，曰：苟羙矣。",
                    "zhushu": ""
                },
                {
                    "paragraph": "子適衛，冉有僕。",
                    "zhushu": "孔安國曰：孔子之衛，冉有御也。"
                },
                {
                    "paragraph": "子曰：庶矣哉。",
                    "zhushu": "孔安國曰：庶，衆也，言衞民衆多也。"
                },
                {
                    "paragraph": "冉有曰：既庶矣，又何加焉？曰：冨之。曰：既冨矣，又何加焉？曰：教之。",
                    "zhushu": ""
                },
                {
                    "paragraph": "子曰：苟有用我者，期月而已可也。三年有成。",
                    "zhushu": "孔安國曰：言誠有用我於政事者，期月而可以行其政教，必三年乃有成功也。"
                },
                {
                    "paragraph": "子曰：善人為邦百年，亦可以勝殘去殺矣。",
                    "zhushu": "王肅曰：勝殘，勝殘暴之人，使不為悪也。去殺，不用刑殺也。"
                },
                {
                    "paragraph": "誠哉是言也。",
                    "zhushu": "孔安國曰：古有此言，故孔子信也。"
                },
                {
                    "paragraph": "子曰：如有王者，必丗而後仁。",
                    "zhushu": "孔安國曰：三十年曰丗，如有受命王者，必三十年仁政乃成也。"
                },
                {
                    "paragraph": "子曰：苟正其身矣，於從政乎何有？不能正其身，如正人何？",
                    "zhushu": ""
                },
                {
                    "paragraph": "冉子退朝。",
                    "zhushu": "周生烈曰：謂罷朝於鲁君也。"
                },
                {
                    "paragraph": "子曰：何晏也？對曰：有政。",
                    "zhushu": "馬融曰：政者，有所改更匡正也。"
                },
                {
                    "paragraph": "子曰：其事也。",
                    "zhushu": "馬融曰：事者，凡所行常事也。"
                },
                {
                    "paragraph": "如有政，雖不吾以，吾其與聞之。",
                    "zhushu": "馬融曰：如有政，非常之事，我為大夫，雖不見任用，必當與聞之。"
                },
                {
                    "paragraph": "定公問：一言而可以興邦，有諸？孔子對曰：言不可以若是其幾也。",
                    "zhushu": "王肅曰：以其大要，一言不能正興國也。幾，近也。有近一言可興國也。"
                },
                {
                    "paragraph": "人之言曰：爲君難，爲臣不易。如知爲君之難也，不幾乎一言而興邦乎？",
                    "zhushu": "孔安國曰：事不可一言而成也，知如此則可近也。"
                },
                {
                    "paragraph": "曰：一言而可䘮邦，有諸？孔子對曰：言不可以若是其幾也。人之言曰：予無樂乎為君，唯其言而樂，莫予違也。",
                    "zhushu": "孔安國曰：言無樂於為君，所樂者，唯樂其言而不見違也。"
                },
                {
                    "paragraph": "如其善而莫之違也，不亦善乎？如不善而莫之違也，不幾乎一言而喪邦乎？",
                    "zhushu": "孔安國曰：人君所言善，無違之者，則善也；其所言不善，而無敢違之者，則近一言而䘮國也。"
                },
                {
                    "paragraph": "葉公問政，子曰：近者恱，逺者来。",
                    "zhushu": ""
                },
                {
                    "paragraph": "子夏為莒父宰，問政。",
                    "zhushu": "鄭玄曰：舊說曰：莒父，鲁下邑也。"
                },
                {
                    "paragraph": "子曰：毋欲速，毋見小利。欲速則不達，見小利則大事不成。",
                    "zhushu": "孔安國曰：事不可以速成，而欲其速則不達矣。見小利妨大事，則大事不成也。"
                },
                {
                    "paragraph": "葉公語孔子曰：吾黨有直躬者，",
                    "zhushu": "孔安國曰：直躬，直身而行也。"
                },
                {
                    "paragraph": "其父攘羊，而子證之。",
                    "zhushu": "周生烈曰：有囙而盗曰攘。"
                },
                {
                    "paragraph": "孔子曰：吾黨之直者異於是。父爲子隱，子為父隱，直在其中矣。",
                    "zhushu": ""
                },
                {
                    "paragraph": "樊遅問仁，子曰：居處恭，執事敬，與人忠，雖之夷狄，不可棄也。",
                    "zhushu": "苞氏曰：雖之夷狄，無禮義之處，猶不可棄去而不行也。"
                },
                {
                    "paragraph": "子貢問曰：何如斯可謂之士矣？子曰：行己有恥，",
                    "zhushu": "孔安國曰：有恥，有所不為也。"
                },
                {
                    "paragraph": "使於四方，不辱君命，可謂士矣。曰：敢問其次。曰：宗族稱孝焉，郷黨稱悌焉。曰：敢問其次。曰：言必信，行必果，硜硜然小人也，抑亦可以爲次矣。",
                    "zhushu": "鄭玄曰：行必果，所欲行必敢爲之。硜硜者，小人之貌也。抑亦其次，言可以為次也。"
                },
                {
                    "paragraph": "曰：今之從政者何如？子曰：噫！斗筲之人，何足筭也？",
                    "zhushu": "鄭玄曰：噫，心不平之聲也。筲，竹器，容斗二升者也。筭，数也。"
                },
                {
                    "paragraph": "子曰：不得中行而與之，必也狂狷乎！",
                    "zhushu": "苞氏曰：中行，行能得其中者也。言不得中行，則欲得狂狷也。"
                },
                {
                    "paragraph": "狂者進取，狷者有所不爲也。",
                    "zhushu": "苞氏曰：狂者進取於善道，狷者守節無爲。欲得此二人者，以時多進退，取其恒一也。"
                },
                {
                    "paragraph": "子曰：南人有言曰：人而無恒，不可以作巫醫。",
                    "zhushu": "孔安國曰：南人，南國之人也。鄭玄曰：言巫醫不能治無常之人也。"
                },
                {
                    "paragraph": "善夫，",
                    "zhushu": "苞氏曰：善南人之言也。"
                },
                {
                    "paragraph": "不恒其德，或承之羞。",
                    "zhushu": "孔安國曰：此易恒卦之辭也。言徳無常，則羞辱承之。"
                },
                {
                    "paragraph": "子曰：不占而已矣。",
                    "zhushu": "鄭玄曰：易所以占吉凶也。無恒之人，易所不占也。"
                },
                {
                    "paragraph": "子曰：君子和而不同，小人同而不和。",
                    "zhushu": "君子心和，然其所見各異，故曰不同。小人所嗜好者同，然各爭其利，故曰不和也。"
                },
                {
                    "paragraph": "子貢問曰：郷人皆好之，何如？子曰：未可也。郷人皆悪之，何如？子曰：未可也。不如郷人之善者好之，其不善者悪之也。",
                    "zhushu": "孔安國曰：善人善己，悪人悪己，是善善明、悪悪著也。"
                },
                {
                    "paragraph": "子曰：君子易事而難恱也，",
                    "zhushu": "孔安國曰：不責備於一人，故易事也。"
                },
                {
                    "paragraph": "恱之不以道，不恱也，及其使人也，器也。",
                    "zhushu": "孔安國曰：度才而任官也。"
                },
                {
                    "paragraph": "小人難事而易悅也，悅之雖不以道，恱也，及其使人也，求備焉。",
                    "zhushu": ""
                },
                {
                    "paragraph": "子曰：君子㤗而不驕，小人驕而不㤗。",
                    "zhushu": "君子自縱㤗，似驕而不驕。小人拘忌，而實自驕矜也。"
                },
                {
                    "paragraph": "子曰：剛、毅、木、訥，近仁。",
                    "zhushu": "王肅曰：剛，無欲也。毅，果敢也。木，質樸也。訥，遲鈍也。有此四者，近扵仁也。"
                },
                {
                    "paragraph": "子路問曰：何如斯可謂之士矣？子曰：切切偲偲，怡怡如也，可謂士矣，朋友切切偲偲，兄弟怡怡如也。",
                    "zhushu": "馬融曰：切切偲偲，相切責之貌也。怡怡，和順之貌也。"
                },
                {
                    "paragraph": "子曰：善人教民七年，亦可以即戎矣。",
                    "zhushu": "苞氏曰：即戎，就兵，可以攻戦也。"
                },
                {
                    "paragraph": "子曰：以不教民戰，是謂棄之。",
                    "zhushu": "馬融曰：言用不習民使之戦，必破敗，是謂棄之也。"
                }
            ]
        },
        {
            "name": "憲問第十四",
            "paragraphs": [
                {
                    "paragraph": "憲問第十四",
                    "zhushu": "",
                    "type": 1
                },
                {
                    "paragraph": "憲問恥。子曰：邦有道，糓，",
                    "zhushu": "孔安國曰：糓，禄也。邦有道，當食其禄也。"
                },
                {
                    "paragraph": "邦無道，糓，恥也。",
                    "zhushu": "孔安國曰：君無道而在其朝，食其禄，是恥辱也。"
                },
                {
                    "paragraph": "剋、伐、怨、欲不行焉，可以為仁矣。",
                    "zhushu": "馬融曰：剋，好勝人也。伐，自伐其功也。怨，忌小怨也。欲，貪欲也。"
                },
                {
                    "paragraph": "子曰：可以為難矣，仁則吾不知也。",
                    "zhushu": "苞氏曰：此四者，行之難者，未足以為仁也。"
                },
                {
                    "paragraph": "子曰：士而懷居，不足以為士矣。",
                    "zhushu": "士當志道，不求安。而懷其居，非士也。"
                },
                {
                    "paragraph": "子曰：邦有道，危言危行；",
                    "zhushu": "苞氏曰：危，厲也。邦有道，可以厲言行也。"
                },
                {
                    "paragraph": "邦無道，危行言遜。",
                    "zhushu": "遜，順也。厲行不随俗，順言以逺害也。"
                },
                {
                    "paragraph": "子曰：有徳者必有言，",
                    "zhushu": "徳不可以憶中，故必有言也。"
                },
                {
                    "paragraph": "有言者不必有德。仁者必有勇，勇者不必有仁。",
                    "zhushu": ""
                },
                {
                    "paragraph": "南宫适",
                    "zhushu": "孔安國曰：适，南宫敬叔，鲁大夫也。"
                },
                {
                    "paragraph": "問於孔子曰：羿善射，奡盪舟，",
                    "zhushu": "孔安國曰：羿，有窮之君也。篡夏后相之位，其臣寒浞殺之，因其室而生奡。奡多力，能陸地行舟，為夏后少康所殺也。"
                },
                {
                    "paragraph": "俱不得其死然。",
                    "zhushu": "孔安國曰：此二子者，皆不得以壽終也。"
                },
                {
                    "paragraph": "禹、稷躬稼而有天下，夫子不荅，",
                    "zhushu": "馬融曰：禹盡力於溝洫，稷播殖百糓，故曰躬稼也。禹及其身，稷及後丗，皆王也。适意欲以禹、稷比孔子，孔子謙，故不荅也。"
                },
                {
                    "paragraph": "南宫适出，子曰：君子哉若人！尚德哉若人！",
                    "zhushu": "孔安國曰：賤不義而貴有徳，故曰君子也。"
                },
                {
                    "paragraph": "子曰：君子而不仁者有矣夫，未有小人而仁者也。",
                    "zhushu": "孔安國曰：雖曰君子，猶未能備也。"
                },
                {
                    "paragraph": "子曰：愛之，能勿勞乎？忠焉，能勿誨乎？",
                    "zhushu": "孔安國曰：言人有所愛必欲勞来之，有所忠必欲教誨之也。"
                },
                {
                    "paragraph": "子曰：爲命，卑諶草創之，",
                    "zhushu": "孔安國曰：卑諶，鄭大夫名也。謀於野則獲，謀於國則否。鄭國將有諸侯之事，則使乗車以適野，而謀作盟㑹之辭也。"
                },
                {
                    "paragraph": "丗叔討論之，行人子羽脩飾，東里子産潤色之，",
                    "zhushu": "馬融曰：丗叔，鄭大夫游吉也。討，治也。卑諶既造謀，丗叔𣸪治而論之，詳而審之也。行人，掌使之官也。子羽，公孫揮也。子産居東里，因以爲號也。更此四賢而成，故鮮有敗事也。"
                },
                {
                    "paragraph": "或問子産。子曰：惠人也。",
                    "zhushu": "孔安國曰：惠，愛也。子産，古之遺愛也。"
                },
                {
                    "paragraph": "問子西，曰：彼哉，彼哉！",
                    "zhushu": "馬融曰：子西，鄭大夫。彼哉彼哉，言無足稱也。或曰：楚令尹子西也。"
                },
                {
                    "paragraph": "問管仲，曰：人也，",
                    "zhushu": "猶詩言所謂伊人也。"
                },
                {
                    "paragraph": "奪伯氏駢邑三百，飯蔬食，沒齒無怨言。",
                    "zhushu": "孔安國曰：伯氏，齊大夫，駢邑，地名也。齒，年也。伯氏食邑三百家，管仲奪之，使至蔬食，而沒齒無怨言，以當其理故也。"
                },
                {
                    "paragraph": "子曰：貧而無怨難，冨而無驕易。",
                    "zhushu": ""
                },
                {
                    "paragraph": "子曰：孟公綽為趙、魏老則優，不可以為藤薛大夫也。",
                    "zhushu": "孔安國曰：公綽，鲁大夫也。趙、魏皆晉卿也，家臣稱老。公绰性寡欲，趙、魏貪賢，家老無軄，故優。藤，薛小國，大夫軄煩，故不可為也。"
                },
                {
                    "paragraph": "子路問成人，曰：若臧武仲之智，",
                    "zhushu": "馬融曰：鲁大夫臧孫紇也。"
                },
                {
                    "paragraph": "公綽之不欲，",
                    "zhushu": "馬融曰：鲁大夫孟公綽也。"
                },
                {
                    "paragraph": "卞荘子之勇，",
                    "zhushu": "周生烈曰：卞邑大夫也。"
                },
                {
                    "paragraph": "冉求之藝，文之以禮樂，",
                    "zhushu": "孔安國曰：加之以禮樂文成也。"
                },
                {
                    "paragraph": "亦可以爲成人矣。曰：今之成人者何必然？見利思義，",
                    "zhushu": "馬融曰：義然後取，不苟得也。"
                },
                {
                    "paragraph": "見危授命，乆要不忘平生之言，亦可以爲成人矣。",
                    "zhushu": "孔安國曰：乆要舊約也。平生，猶少時也。"
                },
                {
                    "paragraph": "子問公叔文子於公明賈曰：信乎，夫子不言、不笑、不取乎？",
                    "zhushu": "孔安國曰：公叔文子，衛大夫公孫㧞也。文，謚也。"
                },
                {
                    "paragraph": "公明賈對曰：以告者過也。夫子時然後言，人不厭其言也；樂然後笑，人不厭其笑也；義然後取，人不厭其取也。子曰：其然，豈其然乎？",
                    "zhushu": "馬融曰：羙其得道，嫌其不能悉然也。"
                },
                {
                    "paragraph": "子曰：臧武仲以防求為後於鲁，雖曰不要君，吾不信也。",
                    "zhushu": "孔安國曰：防，武仲故邑也。為後，立後也。鲁襄公三十三年，武仲為孟氏所譛，出奔邾，自邾如防，使以大蔡納請曰：紇非敢害也，智不足也。非敢私請，苟守先祀，無廢二勲，敢不避邑？乃立臧為紇致防而奔齊，此所謂要君也。"
                },
                {
                    "paragraph": "子曰：晉文公譎而不正，",
                    "zhushu": "鄭玄曰：譎者，詐也。謂召扵天子而使諸侯朝之。仲尼曰：以臣召君，不可以訓。故書曰：天王狩于河陽，是譎而不正也。"
                },
                {
                    "paragraph": "齊桓公正而不譎。",
                    "zhushu": "馬融曰：伐楚以公義，責苞苐之貢不入，問昭王南征不還，是正而不譎也。"
                },
                {
                    "paragraph": "子路曰：桓公殺公子紏，召忽死之，管仲不死。曰：未仁乎？",
                    "zhushu": "孔安國曰：齊襄公立，無常，鮑叔牙曰：君使民慢，亂將作矣。奉公子小白出奔苢。襄公從弟公孫無知殺襄公，管夷吾、召忽奉公子紏出奔魯。齊人殺無知。鲁伐齊，納子紏。小白自莒先入，是為桓公。乃殺子纠，召忽死也。"
                },
                {
                    "paragraph": "子曰：桓公九合諸侯，不以兵車，管仲之力也。如其仁！如其仁！",
                    "zhushu": "孔安國曰：誰如管仲之仁矣？"
                },
                {
                    "paragraph": "子貢曰：管仲非仁者與？桓公殺公子紏，不能死，又相之。子曰：管仲相桓公，覇諸侯，一匡天下，",
                    "zhushu": "馬融曰：匡，正也。天子微弱，桓公率諸侯以尊周室，一正天下也。"
                },
                {
                    "paragraph": "民到于今受其賜。",
                    "zhushu": "受其賜者，謂不被髪左袵之惠也。"
                },
                {
                    "paragraph": "微管仲，吾其被髮左袵矣。",
                    "zhushu": "馬融曰：微，無也。無管仲，則君不君，臣不臣，皆為夷狄也。"
                },
                {
                    "paragraph": "豈若匹夫匹婦之為諒也，自經於溝瀆而莫之知也？",
                    "zhushu": "王肅曰：經，經死於溝瀆之中也。管仲、召忽之於公子紏，君臣之義未正成，故死之未足深嘉，不死未足多非。死既難，亦在於過厚，故仲尼但羙管仲之功，亦不言召忽不當死也。"
                },
                {
                    "paragraph": "公叔文子之臣大夫僎，與文子同升諸公。",
                    "zhushu": "孔安國曰：大夫僎，本文子家臣也，薦之使與己並為大夫，同升在公朝也。"
                },
                {
                    "paragraph": "子聞之，曰：可以為文矣。",
                    "zhushu": "孔安國曰：行如是，可謚為文也。"
                },
                {
                    "paragraph": "子曰：衛霊公之無道也；康子曰：夫如是，奚而不喪？孔子曰：仲叔圉治賔客，祝鮀治宗廟，王孫賈治軍旅，夫如是，奚其喪？",
                    "zhushu": "孔安國曰：言君雖無道，所任者各當其才，何為當亡乎也。"
                },
                {
                    "paragraph": "子曰：其言之不怍，則其為之難也。",
                    "zhushu": "馬融曰：怍，慙也。内有其實，則言之不慙。積其實者，為之難也。"
                },
                {
                    "paragraph": "陳成子殺簡公，孔子沐浴而朝，告於哀公曰：陳桓殺其君，請討之。",
                    "zhushu": "馬融曰：陳成子，齊大夫陳桓也。將告君，故先齊，齋必沐浴也。"
                },
                {
                    "paragraph": "公曰：告夫二三子。",
                    "zhushu": "孔安國曰：謂三卿也。"
                },
                {
                    "paragraph": "孔子曰：以吾從大夫之後，不敢不告也，君曰：告夫二三子者。",
                    "zhushu": "馬融曰：我於禮當吿君，不當告二三子。君使我徃，故復徃也。"
                },
                {
                    "paragraph": "之二三子告，不可。孔子曰：以吾從大夫之後，不敢不告。",
                    "zhushu": "馬融曰：孔子由君命之二三子告，不可，故𣸪以此辭語之而止也。"
                },
                {
                    "paragraph": "子路問事君。子曰：勿欺也，而犯之。",
                    "zhushu": "孔安國曰：事君之道，義不可欺，當能犯顔色諫争也。"
                },
                {
                    "paragraph": "子曰：君子上達，小人下達。",
                    "zhushu": "本為上，末為下也。"
                },
                {
                    "paragraph": "子曰：古之學者為己，今之學者為人也。",
                    "zhushu": "孔安國曰：為己，履而行之，無為人徒能言之也。"
                },
                {
                    "paragraph": "蘧伯玉使人扵孔子，孔子與人坐而問焉，",
                    "zhushu": "孔安國曰：伯玉，衛大夫蘧瑗也。"
                },
                {
                    "paragraph": "曰：夫子何為？對曰：夫子欲寡其過而未能也。",
                    "zhushu": "言夫子欲寡其過而未能無過也。"
                },
                {
                    "paragraph": "使者出，子曰：使乎，使乎！",
                    "zhushu": "陳群曰：再言使乎？善之也。言使得其人也。"
                },
                {
                    "paragraph": "子曰：不在其位，不謀其政？",
                    "zhushu": ""
                },
                {
                    "paragraph": "曽子曰：君子思不出其位。",
                    "zhushu": ""
                },
                {
                    "paragraph": "子曰：君子恥其言之過其行也。",
                    "zhushu": ""
                },
                {
                    "paragraph": "子曰：君子道者三，我無能焉：仁者不憂，知者不惑，勇者不懼。子貢曰：夫子自道也。",
                    "zhushu": ""
                },
                {
                    "paragraph": "子貢方人。",
                    "zhushu": "孔安國曰：比方人也。"
                },
                {
                    "paragraph": "子曰：賜也賢乎我？夫我則不睱。",
                    "zhushu": "孔安國曰：不睱，比方人也。"
                },
                {
                    "paragraph": "子曰：不患人之不己知，患己無能也。",
                    "zhushu": "王肅曰：徒患己之無能也。"
                },
                {
                    "paragraph": "子曰：不逆詐，不憶，不信，抑亦先覺者，是賢乎？",
                    "zhushu": "孔安國曰：先覺人情者，是寧能為賢乎？或時及怨人也。"
                },
                {
                    "paragraph": "微生畒謂孔子曰：丘何為是栖栖者與？無乃為佞乎？",
                    "zhushu": "苞氏曰：微生，姓也。畒，名也。"
                },
                {
                    "paragraph": "孔子對曰：非敢為佞也，疾固也。",
                    "zhushu": "苞氏曰：疾丗固陋，欲行道以化人也。"
                },
                {
                    "paragraph": "子曰：驥不稱其力，稱其德也。",
                    "zhushu": "鄭玄曰：德者，謂調良之德也。"
                },
                {
                    "paragraph": "或曰：以德報怨，何如？子曰：何以報德？",
                    "zhushu": "德，恩惠之德也。"
                },
                {
                    "paragraph": "以直報怨，以德報德。",
                    "zhushu": ""
                },
                {
                    "paragraph": "子曰：莫我知也夫！子貢曰：何為其莫知子也？",
                    "zhushu": "子貢恎夫子言，何為莫知己，故問也。"
                },
                {
                    "paragraph": "子曰：不怨天，不尤人，",
                    "zhushu": "馬融曰：孔子不用於丗而不怨天，人不知己亦不尤人也。"
                },
                {
                    "paragraph": "下學而上達，",
                    "zhushu": "孔安國曰：下學人事，上知天命也。"
                },
                {
                    "paragraph": "知我者其天乎！",
                    "zhushu": "聖人與天地合其德，故曰唯天知己也。"
                },
                {
                    "paragraph": "公伯寮愬子路於季孫，",
                    "zhushu": "馬融曰：愬，譖也。伯寮，鲁人弟子也。"
                },
                {
                    "paragraph": "子服景伯以告，",
                    "zhushu": "馬融曰：鲁大夫子服何忌也。告，告孔子也。"
                },
                {
                    "paragraph": "曰：夫子固有惑志，",
                    "zhushu": "孔安國曰：季孫信䜛，恚子路也。"
                },
                {
                    "paragraph": "於公伯寮也，吾力猶能肆諸市朝。",
                    "zhushu": "鄭玄曰：吾勢能辨子路之無罪於季孫，使之誅伯寮而肆之也。有罪既刑，陳其尸曰肆也。"
                },
                {
                    "paragraph": "子曰：道之將行也與，命也。道之將廢也與，命也。公伯寮其如命何？",
                    "zhushu": ""
                },
                {
                    "paragraph": "子曰：賢者避丗，",
                    "zhushu": "孔安國曰：丗主莫得而臣之也。"
                },
                {
                    "paragraph": "其次避地，",
                    "zhushu": "馬融曰：去亂國，適治邦也。"
                },
                {
                    "paragraph": "其次避色，",
                    "zhushu": "孔安國曰：色斯舉也。"
                },
                {
                    "paragraph": "其次避言。",
                    "zhushu": "孔安國曰：有悪言乃去也。"
                },
                {
                    "paragraph": "子曰：作者七人矣。",
                    "zhushu": "苞氏曰：作，為也。為之者凡七人，謂長沮、桀溺、丈人、石門、荷簣、儀封人、楚狂接輿也。"
                },
                {
                    "paragraph": "子路宿於石門，石門，晨門曰：奚自？",
                    "zhushu": "晨門者，閽人也。"
                },
                {
                    "paragraph": "子路曰：自孔氏。曰：是知其不可而為之者與？",
                    "zhushu": "苞氏曰：言孔子知丗不可為，而強為之也。"
                },
                {
                    "paragraph": "子擊磬於衛，有荷簣而過孔子之門者，曰：有心哉，擊磬乎！",
                    "zhushu": "簣，草器也。有心，謂契契然也。"
                },
                {
                    "paragraph": "既而曰：鄙哉，硜硜乎！莫己知也，斯己而已矣。",
                    "zhushu": "此硜，硜徒信己而已，言亦無益也。"
                },
                {
                    "paragraph": "深則厲，淺則掲。",
                    "zhushu": "苞氏曰：以衣渉水為厲。揭，掲衣，言随丗以行己，若遇水必以濟，知其不可，則當不為也。"
                },
                {
                    "paragraph": "子曰：果哉，未之難矣。",
                    "zhushu": "未知己志而便譏己，所以為果也。未，無也。無以難者，以其不能解己道也。"
                },
                {
                    "paragraph": "子張曰：書云：髙宗諒隂，三年不言，何謂也？",
                    "zhushu": "孔安國曰：髙宗，殷之中興王武丁也。諒，信也。隂，猶黙也。"
                },
                {
                    "paragraph": "子曰：何必髙宗？古之人皆然。君薨，百官緫己，",
                    "zhushu": "馬融曰：己，己百官也。"
                },
                {
                    "paragraph": "以聴於冢宰三年。",
                    "zhushu": "孔安國曰：冢宰，天官，佐王治者也。三年䘮畢，然後王自聴政也。"
                },
                {
                    "paragraph": "子曰：上好禮，則民易使也。",
                    "zhushu": "民莫敢不敬，故易使之也。"
                },
                {
                    "paragraph": "子路問君子。子曰：脩己以敬人。",
                    "zhushu": "孔安國曰：敬其身也。"
                },
                {
                    "paragraph": "曰：如斯而已乎？曰：脩己以安人。",
                    "zhushu": "孔安國曰：人，謂朋友、九族也。"
                },
                {
                    "paragraph": "曰：如斯而已乎？曰：脩己以安百姓。脩己以安百姓，堯、舜其猶病諸！",
                    "zhushu": "孔安國曰：病。猶難也。"
                },
                {
                    "paragraph": "原壤夷俟，",
                    "zhushu": "馬融曰：原壤，鲁人，孔子故舊也。夷，踞也。俟，待也。踞待孔子也。"
                },
                {
                    "paragraph": "子曰：㓜而不遜悌，長而無述焉，老而不死，是為賊。",
                    "zhushu": "賊。為賊害也。"
                },
                {
                    "paragraph": "以杖叩其脛。",
                    "zhushu": "孔安國曰：叩，擊也。脛，脚脛也。"
                },
                {
                    "paragraph": "闕黨童子將命矣。",
                    "zhushu": "馬融曰：闕黨之童子将命者，傳賔主之語出入之也。"
                },
                {
                    "paragraph": "或問之曰：益者與？子曰：吾見其踞於位也，",
                    "zhushu": "童子隅坐無位，成人乃有位也。"
                },
                {
                    "paragraph": "見其與先生並行也。非求益者也，欲速成者也。",
                    "zhushu": "苞氏曰：先生，成人也。並行，不差在後也。違禮，欲速成者也，則非求益者也。"
                }
            ]
        },
        {
            "name": "衛靈公第十五",
            "paragraphs": [
                {
                    "paragraph": "衛靈公第十五",
                    "zhushu": "",
                    "type": 1
                },
                {
                    "paragraph": "衛靈公問陳於孔子，",
                    "zhushu": "孔安國曰：軍陳，行列之法也。"
                },
                {
                    "paragraph": "孔子對曰：爼豆之事，則甞聞之矣；",
                    "zhushu": "孔安國曰：爼豆，禮器也。"
                },
                {
                    "paragraph": "軍旅之事，未之學也。",
                    "zhushu": "鄭玄曰：万二千五百人為軍，五百人為旅，軍旅末事，本未立則不可敎以末事也。"
                },
                {
                    "paragraph": "明日遂行。",
                    "zhushu": ""
                },
                {
                    "paragraph": "在陳絶粮，從者病，莫能興。",
                    "zhushu": "孔安國曰：從者，弟子也。興，起也。孔子去衛如曹，曹不容，又之宋，遭匡人之難，又之陳，㑹吴伐陳，陳亂，故乏食也。"
                },
                {
                    "paragraph": "子路愠見曰：君子亦窮乎？子曰：君子固窮，小人窮，斯濫矣。",
                    "zhushu": "濫，溢也。君子固亦有窮時，但不如小人窮濫溢為非也。"
                },
                {
                    "paragraph": "子曰：賜也，汝以予為多學而識之者與？對曰：然。",
                    "zhushu": "孔安國曰：然。謂多學而識之也。"
                },
                {
                    "paragraph": "非與？",
                    "zhushu": "孔安國曰：問今不然邪也。"
                },
                {
                    "paragraph": "曰：非也，予一以貫之。",
                    "zhushu": "善有元，事有㑹，天下殊塗而同歸，百慮而一致。知其元則衆善舉矣。故不待多學，一以知之也。"
                },
                {
                    "paragraph": "子曰：由，知德者鲜矣。",
                    "zhushu": "王肅曰：君子固窮，而子路愠見，故謂之少於知徳者也。"
                },
                {
                    "paragraph": "子曰：無為而治者，其舜也與！夫何為哉？恭己正南面而已矣。",
                    "zhushu": "言任官得其人，故無爲而治也。"
                },
                {
                    "paragraph": "子張問行。子曰：言忠信，行䔍敬，雖蠻㹮之邦，行矣。言不忠信，行不䔍敬，雖州里，行乎哉！",
                    "zhushu": "鄭玄曰：万二千五百家爲州，五家爲隣，五隣爲里。行乎哉？言不可行也。"
                },
                {
                    "paragraph": "立，則見其參然於前也，在輿，則見其倚於衡也，夫然後行也。",
                    "zhushu": "苞氏曰：衡，扼也。言思念忠信，立則常想見，參然在前，在輿則若倚衡扼也。"
                },
                {
                    "paragraph": "子張書諸紳。",
                    "zhushu": "孔安國曰：紳，大帶也。"
                },
                {
                    "paragraph": "子曰：直哉史魚！",
                    "zhushu": "孔安國曰：衛大夫史鰌也。"
                },
                {
                    "paragraph": "邦有道，如矢；邦無道，如矢。",
                    "zhushu": "孔安國曰：有道無道，行直如矢，不曲也。"
                },
                {
                    "paragraph": "君子哉，蘧伯玉！邦有道，則仕；邦無道，則可卷而懷也。",
                    "zhushu": "苞氏曰：卷而懷，謂不與時政，柔順不忤於人也。"
                },
                {
                    "paragraph": "子曰：可與言而不與言，失人；不可與言而與言之，失言。知者不失人，亦不失言。",
                    "zhushu": ""
                },
                {
                    "paragraph": "子曰：志士仁人，無求生以害仁，有殺身以成仁。",
                    "zhushu": "孔安國曰：無求生而害仁，死而後成仁，則志士仁人不愛其身也。"
                },
                {
                    "paragraph": "子貢問為仁。子曰：工欲善其事，必先利其器。居是邦也，事其大夫之賢者，友其士之仁者也。",
                    "zhushu": "孔安國曰：言二以利器為用，人以賢友為助也。"
                },
                {
                    "paragraph": "顔淵問為邦。子曰：行夏之時，",
                    "zhushu": "據見万物之生，以為四時之始，取其易知也。"
                },
                {
                    "paragraph": "乗殷之輅，",
                    "zhushu": "馬融曰：殷車曰大輅。左傳曰：大輅，越席也。昭其儉也。"
                },
                {
                    "paragraph": "服周之冕，",
                    "zhushu": "苞氏曰：冕，禮冠也。周之禮文而備也。取其黈纊塞耳。不任視聴也。"
                },
                {
                    "paragraph": "樂則韶舞，",
                    "zhushu": "韶，舜樂也。盡善盡羙，故取之。"
                },
                {
                    "paragraph": "放鄭聲，逺佞人。鄭聲滛，佞人殆。",
                    "zhushu": "孔安國曰：鄭聲、佞人，亦俱能感人心，與雅樂、賢人同，而使人滛乱、危殆，故當放逺也。"
                },
                {
                    "paragraph": "子曰：人而無逺慮，必有近憂。",
                    "zhushu": ""
                },
                {
                    "paragraph": "子曰：已矣乎，吾未見好徳如好色者也。",
                    "zhushu": ""
                },
                {
                    "paragraph": "子曰：臧文仲其竊位者與？知柳下惠之賢，而不與立也。",
                    "zhushu": "孔安國曰：柳下惠，展禽也。知其賢而不舉，為竊位也。"
                },
                {
                    "paragraph": "子曰：躬自厚而薄責於人，則逺怨矣。",
                    "zhushu": "孔安國曰：自責己厚，責人薄，所以逺怨咎也。"
                },
                {
                    "paragraph": "子曰：不曰如之何，",
                    "zhushu": "孔安國曰：不曰如之何者，猶不曰奈是何也。"
                },
                {
                    "paragraph": "如之何者，吾末如之何也已矣。",
                    "zhushu": "孔安國曰：如之何者，言禍難已成，吾亦無如之何也。"
                },
                {
                    "paragraph": "子曰：群居終日，言不及義，好行小慧，難矣哉！",
                    "zhushu": "鄭玄曰：小慧，謂小小才知也。難矣哉，言終無成也。"
                },
                {
                    "paragraph": "子曰：君子義以為質，禮以行之，遜以出之，信以成之，君子哉！",
                    "zhushu": ""
                },
                {
                    "paragraph": "子曰：君子病無能焉，不病人之不己知也。",
                    "zhushu": ""
                },
                {
                    "paragraph": "子曰：君子疾沒丗而名不稱焉。",
                    "zhushu": "疾，猶病也。"
                },
                {
                    "paragraph": "子曰：君子求諸己，小人求諸人。",
                    "zhushu": "君子責己，小人責人也。"
                },
                {
                    "paragraph": "子曰：君子矜而不爭，",
                    "zhushu": "苞氏曰：矜，矜莊也。"
                },
                {
                    "paragraph": "群而不黨。",
                    "zhushu": "孔安國曰：黨，助也。君子雖衆，不相私助，義之與比之也。"
                },
                {
                    "paragraph": "子曰：君子不以言舉人，",
                    "zhushu": "苞氏曰：有言者不必有徳，故不可必言舉人也。"
                },
                {
                    "paragraph": "不以人廢言。",
                    "zhushu": ""
                },
                {
                    "paragraph": "子貢問曰：有一言而可以終身行者乎？子曰：其恕乎！己所不欲，勿施於人也。",
                    "zhushu": ""
                },
                {
                    "paragraph": "子曰：吾之於人也，誰毀誰譽？如有可譽者，其有所試矣。",
                    "zhushu": "苞氏曰：所譽輙試以事，不空譽而已矣。"
                },
                {
                    "paragraph": "斯民也，三代之所以直道而行也。",
                    "zhushu": "馬融曰：三代，夏、殷、周也。用民如此，無所阿私，所以云直道而行也。"
                },
                {
                    "paragraph": "子曰：吾猶及史之闕文也，",
                    "zhushu": "苞氏曰：古之史於書字有疑，則闕之，以待知者也。"
                },
                {
                    "paragraph": "有馬者，借人乗之，今則亡矣夫。",
                    "zhushu": "苞氏曰：有馬不能調良，則借人使習之。孔子自謂及見其人如此，至今無有矣。言此者，以俗多穿鑿也。"
                },
                {
                    "paragraph": "子曰：巧言亂徳，小不忍亂大謀。",
                    "zhushu": "孔安國曰：巧言利口則亂徳義，小不忍則亂大謀也。"
                },
                {
                    "paragraph": "子曰：衆悪之，必察焉。衆好之，必察焉。",
                    "zhushu": "王肅曰：或衆阿黨比周，或其人特立不群，故好悪不可不察也。"
                },
                {
                    "paragraph": "子曰：人能弘道，非道弘人也。",
                    "zhushu": "材大者道随大，材小者道随小，故不能弘人也。"
                },
                {
                    "paragraph": "子曰：過而不改，是謂過矣。",
                    "zhushu": ""
                },
                {
                    "paragraph": "子曰：吾甞終日不食，終夜不寢，以思，無益，不如學也。",
                    "zhushu": ""
                },
                {
                    "paragraph": "子曰：君子謀道不謀食。耕也，餒在其中矣。學也，禄在其中矣。君子憂道不憂貧也。",
                    "zhushu": "鄭玄曰：餒，餓也。言人雖念耕而不學，故飢餓，學則得禄，雖不耕而不飢，勸人學也。"
                },
                {
                    "paragraph": "子曰：知及之，仁不能守之，雖得之，必失之。",
                    "zhushu": "苞氏曰：知能及治其官，而仁不能守，雖得之，必失之也。"
                },
                {
                    "paragraph": "知及之，仁能守之，不荘以蒞之，則民不敬。",
                    "zhushu": "苞氏曰：不嚴以臨之，則民不敬從上也。"
                },
                {
                    "paragraph": "知及之，仁能守之，荘以蒞之，動之不以禮，未善也。",
                    "zhushu": "王肅曰：動必以禮，然後善也。"
                },
                {
                    "paragraph": "子曰：君子不可小知，而可大受也；小人不可大受也，而可小知也。",
                    "zhushu": "君子之道深逺，不可以小了知，而可大受也。小人之道淺近，可以小了知，而不可大受也。"
                },
                {
                    "paragraph": "子曰：民之於仁也，甚於水火。",
                    "zhushu": "馬融曰：水火與仁，皆民所仰而生者也，仁最爲甚也。"
                },
                {
                    "paragraph": "水火，吾見蹈而死者矣，未見蹈仁而死者也。",
                    "zhushu": "馬融曰：蹈水火，或時殺人，蹈仁，未甞殺人也。"
                },
                {
                    "paragraph": "子曰：當仁不讓於師。",
                    "zhushu": "孔安國曰：當行仁之事，不𣸪讓於師，行仁急也。"
                },
                {
                    "paragraph": "子曰：君子貞而不諒。",
                    "zhushu": "孔安國曰：貞，正也。諒，信也。君子之人，正其道耳，言不必信也。"
                },
                {
                    "paragraph": "子曰：事君，敬其事，而後其食。",
                    "zhushu": "孔安國曰：先盡力，然後食禄也。"
                },
                {
                    "paragraph": "子曰：有教無類。",
                    "zhushu": "馬融曰：言人在見教，無有種類也。"
                },
                {
                    "paragraph": "子曰：道不同，不相為謀。",
                    "zhushu": ""
                },
                {
                    "paragraph": "子曰：辭達而已矣。",
                    "zhushu": "凡事莫過於實足也，辭達則足矣，不煩文艶之辭也。"
                },
                {
                    "paragraph": "師冕見，",
                    "zhushu": "孔安國曰：師，樂人盲者也，名冕也。"
                },
                {
                    "paragraph": "及階，子曰：階也。及席也，子曰：席也。皆坐，子告之曰：某在斯，某在斯。",
                    "zhushu": "孔安國曰：歴告以坐中人姓字及所在處也。"
                },
                {
                    "paragraph": "師冕出，子張問曰：與師言之道與？子曰：然，固相師之道也。",
                    "zhushu": "馬融曰：相，導也。"
                }
            ]
        },
        {
            "name": "季氏第十六",
            "paragraphs": [
                {
                    "paragraph": "季氏第十六",
                    "zhushu": "",
                    "type": 1
                },
                {
                    "paragraph": "季氏將伐顓臾，冉有、季路見於孔子曰：季氏將有事於顓臾。",
                    "zhushu": "孔安國曰：顓臾，宓羲之後，風姓之國，本鲁之附庸，當時臣属鲁。季氏貪其地，欲滅而有之。冉有與季路為季氏臣，来告孔子也。"
                },
                {
                    "paragraph": "孔子曰：求，無乃爾是過與？",
                    "zhushu": "孔安國曰：冉求為季氏宰，相其室，為之聚斂，故孔子獨疑求教也。"
                },
                {
                    "paragraph": "夫顓臾，昔者先王以為東䝉主，",
                    "zhushu": "孔安國曰：使主祭䝉山也。"
                },
                {
                    "paragraph": "且在邦域之中矣，",
                    "zhushu": "孔安國曰：鲁七百里之邦，顓臾為附庸，在其域中也。"
                },
                {
                    "paragraph": "是社稷之臣也，何以為伐也？",
                    "zhushu": "孔安國曰：已属鲁，為社稷之臣，何用滅之為也？"
                },
                {
                    "paragraph": "冉有曰：夫子欲之，吾二臣者皆不欲也。",
                    "zhushu": "孔安國曰：歸咎於李氏也。"
                },
                {
                    "paragraph": "孔子曰：求，周任有言曰：陳力就列，不能者止。",
                    "zhushu": "馬融曰：周任，古之良吏也。言當陳才事，度己所任，以就其位，不能則當止也。"
                },
                {
                    "paragraph": "危而不持，顛而不扶，則將焉用彼相矣？",
                    "zhushu": "苞氏曰：言輔相人者，當持危扶顛。若不能，何用相為也。"
                },
                {
                    "paragraph": "且爾言過矣，虎兕出於柙，龜玉毀櫝中，是誰之過與？",
                    "zhushu": "馬融曰：柙，檻也。櫝，樻也。非典守者之過邪也。"
                },
                {
                    "paragraph": "冉有曰：今夫顓臾固而近於費，",
                    "zhushu": "馬融曰：固，謂城郭完堅，兵甲利也。費，季氏之邑也。"
                },
                {
                    "paragraph": "今不取，後丗必為子孫憂。孔子曰：求，君子疾夫",
                    "zhushu": "孔安國曰：疾如汝之言也。"
                },
                {
                    "paragraph": "舎曰欲之而必更爲之辞。",
                    "zhushu": "孔安國曰：舎其貪利之説，更作佗辭，是所疾也。"
                },
                {
                    "paragraph": "丘也聞有國有家者，不患寡而患不均，",
                    "zhushu": "孔安國曰：國者，諸侯，家者，卿大夫也。不患圡地人民之寡少，患政治之不均平。"
                },
                {
                    "paragraph": "不患貧而患不安。",
                    "zhushu": "孔安國曰：憂不能安民耳，民安則國冨也。"
                },
                {
                    "paragraph": "盖均無貧，和無寡，安無傾。",
                    "zhushu": "苞氏曰：政教均平，則不患貧矣；上下和同，不患寡矣；小大安寧，不傾危也矣。"
                },
                {
                    "paragraph": "夫如是，故逺人不服，則修文徳以来之，既来之，則安之。今由與求也相夫子，逺人不服，而不能来也，邦分崩離折，而不能守也，",
                    "zhushu": "孔安國曰：民有異心曰分，欲去曰崩，不可㑹聚曰離折也。"
                },
                {
                    "paragraph": "而謀動干戈於邦内，",
                    "zhushu": "孔安國曰：干，楯也。戈，㦸也。"
                },
                {
                    "paragraph": "吾恐季孫之憂不在於顓臾，而在蕭牆之内也。",
                    "zhushu": "鄭玄曰：蕭之言肅也，蕭牆，謂屏也。君臣相見之禮，至屏而加肅敬焉，是以謂之蕭牆。後季氏之家臣陽虎果囚季桓子也。"
                },
                {
                    "paragraph": "孔子曰：天下有道，則禮樂征伐自天子出。天下無道，則禮樂征伐自諸侯出。自諸侯出，盖十丗希不失矣。",
                    "zhushu": "孔安國曰：希，少也。周幽王為犬戎所殺，平王東遷，周始微弱，諸侯自作禮樂，專征伐，始於隱公，至照公十丗失政，死於乾侯也。"
                },
                {
                    "paragraph": "自大夫出，五丗希不失矣。",
                    "zhushu": "孔安國曰：季文子初得政，至桓子五世，爲家臣陽虎所囚也。"
                },
                {
                    "paragraph": "陪臣執國命，三丗希不失矣。",
                    "zhushu": "馬融曰：陪，重也，謂家臣也。陽氏爲季氏家臣，至虎三丗，而出奔齊也。"
                },
                {
                    "paragraph": "天下有道，則政不在大夫；",
                    "zhushu": "孔安國曰：制之由君也。"
                },
                {
                    "paragraph": "天下有道，則庶人不議。",
                    "zhushu": "孔安國曰：無所非議也。"
                },
                {
                    "paragraph": "孔子曰：禄之去公室五丗矣。",
                    "zhushu": "鄭玄曰：言此之時，魯定公之初也。魯自東門襄仲殺文公之子赤而立宣公，於是政在大夫，爵禄不從君出，至定公為五丗也。"
                },
                {
                    "paragraph": "政逮大夫，四丗矣。",
                    "zhushu": "鄭玄曰：文子、武子、悼子、平子也。"
                },
                {
                    "paragraph": "故夫三桓之子孫微矣。",
                    "zhushu": "孔安國曰：三桓者，謂仲孫、叔孫、季孫也，三卿皆出桓公也，故曰三桓也。仲孫氏改其氏稱孟氏，至哀公皆衰也。"
                },
                {
                    "paragraph": "孔子曰：益者三友，損者三友。友直，友諒，友多聞，益矣。友便僻，",
                    "zhushu": "馬融曰：便巧辟人所忌，以求容媚也。"
                },
                {
                    "paragraph": "友善柔，",
                    "zhushu": "馬融曰：面柔也。"
                },
                {
                    "paragraph": "友便佞，損矣。",
                    "zhushu": "鄭玄曰：便，辨也。謂佞而辨也。"
                },
                {
                    "paragraph": "孔子曰：益者三樂，損者三樂。樂節禮樂，",
                    "zhushu": "動得禮樂之節也。"
                },
                {
                    "paragraph": "樂噵人之善，樂多賢友，益矣。樂驕樂，",
                    "zhushu": "孔安國曰：恃尊貴以郎恣也。"
                },
                {
                    "paragraph": "樂佚遊，",
                    "zhushu": "王肅曰：佚遊，出入不知節也。"
                },
                {
                    "paragraph": "樂宴樂，損矣。",
                    "zhushu": "孔安國曰：宴樂，沉荒淫瀆也。三者自損之道也。"
                },
                {
                    "paragraph": "孔子曰：侍於君子有三愆：",
                    "zhushu": "孔安國曰：愆，過也。"
                },
                {
                    "paragraph": "言未及之而言謂之躁，",
                    "zhushu": "鄭玄曰：躁，不安静也。"
                },
                {
                    "paragraph": "言及之不言謂之隱，",
                    "zhushu": "孔安國曰：隱匿，不盡情實也。"
                },
                {
                    "paragraph": "未見顔色而言謂之瞽。",
                    "zhushu": "周生烈曰：未見君子顔色所趣向而便逆先意語者，猶瞽者也。"
                },
                {
                    "paragraph": "孔子曰：君子有三戒：少之時，血氣未定，戒之在色；及其壯也，血氣方剛，戒之在闘；及其老也，血氣既衰，戒之在得。",
                    "zhushu": "孔安國曰：得，貪得也。"
                },
                {
                    "paragraph": "孔子曰：君子有三畏：畏天命，",
                    "zhushu": "順吉逆凶，天之命也。"
                },
                {
                    "paragraph": "畏大人，",
                    "zhushu": "大人，即聖人，與天地合其德者也。"
                },
                {
                    "paragraph": "畏聖人之言。",
                    "zhushu": "深逺不可易知，則聖人之言也。"
                },
                {
                    "paragraph": "小人不知天命而不畏也，",
                    "zhushu": "恢䟽，故不知畏也。"
                },
                {
                    "paragraph": "狎大人，",
                    "zhushu": "直而不肆，故狎之也。"
                },
                {
                    "paragraph": "侮聖人之言。",
                    "zhushu": "不可小知，故侮之也。"
                },
                {
                    "paragraph": "孔子曰：生而知之者，上也；學而知之者，次也；困而學之，又其次也；",
                    "zhushu": "孔安國曰：困，謂有所不通之也。"
                },
                {
                    "paragraph": "困而不學，民斯爲下矣。",
                    "zhushu": ""
                },
                {
                    "paragraph": "孔子曰：君子有九思：視思明，聽思聦，色思温，貌思恭，言思忠，事思敬，疑思問，忿思難，見得思義。",
                    "zhushu": ""
                },
                {
                    "paragraph": "孔子曰：見善如不及，見不善如探湯，吾見其人矣，吾聞其語。",
                    "zhushu": "孔安國曰：探湯，喻去悪疾也。"
                },
                {
                    "paragraph": "隱居以求其志，行義以達其道，吾聞其語矣，未見其人也。",
                    "zhushu": ""
                },
                {
                    "paragraph": "齊景公有馬千駟，死之日，民無得而稱焉。",
                    "zhushu": "孔安國曰：千駟，四千匹也。"
                },
                {
                    "paragraph": "伯夷叔齊，餓于首陽之下，",
                    "zhushu": "馬融曰：首陽山在河東蒲坂，華山之北，河曲之中也。"
                },
                {
                    "paragraph": "民到于今稱之。其斯謂與！",
                    "zhushu": "王肅曰：此所謂以德爲稱者也。"
                },
                {
                    "paragraph": "陳亢問於伯魚曰：子亦有異聞乎？",
                    "zhushu": "馬融曰：以為伯魚，孔子之子，所聞當有異也。"
                },
                {
                    "paragraph": "對曰：未也。甞獨立，",
                    "zhushu": "孔安國曰：獨立，謂孔子也。"
                },
                {
                    "paragraph": "鯉趨而過庭，曰：學詩乎？對曰：未也。曰：不學詩，無以言也。鯉退而學詩。他日，又獨立，鯉趨而過庭，曰：學禮乎？對曰：未也。不學禮，無以立也。鯉退而學禮。聞斯二矣。陳亢退，喜曰：問一得三，聞詩，聞禮，又聞君子之逺其子也。",
                    "zhushu": ""
                },
                {
                    "paragraph": "邦君之妻，君稱之曰夫人，夫人自稱曰小童。邦人稱之曰君夫人，稱諸異邦曰寡小君。異邦人稱之亦曰君夫人也。",
                    "zhushu": "孔安國曰：小君，君天人之稱也。對異邦謙，故曰寡小君。當此時，諸侯嫡妾不正，稱號不審，故孔子正言其禮也。"
                }
            ]
        },
        {
            "name": "陽貨第十七",
            "paragraphs": [
                {
                    "paragraph": "陽貨第十七",
                    "zhushu": "",
                    "type": 1
                },
                {
                    "paragraph": "陽貨欲見孔子，孔子不見，",
                    "zhushu": "孔安國曰：陽貨、陽虎也。季氏家臣，而專魯國之政，欲見孔子，使仕也。"
                },
                {
                    "paragraph": "歸孔子豚。",
                    "zhushu": "孔安國曰：欲使徃謝，故遺孔子豚也。"
                },
                {
                    "paragraph": "孔子時其亡也，而徃拜之，遇諸塗。",
                    "zhushu": "孔安國曰：塗，道也，於道路與相逢也。"
                },
                {
                    "paragraph": "謂孔子曰：来，予與爾言。曰：懷其寳而迷其邦，可謂仁乎？曰：不可。",
                    "zhushu": "馬融曰：言孔子不仕，是懷寳也。知國不治而不為政，是迷邦也。"
                },
                {
                    "paragraph": "好從事而亟失時，可謂智乎？曰：不可。",
                    "zhushu": "孔安國曰：言孔子拪拪好從事，而數不遇，失時，不為有智也。"
                },
                {
                    "paragraph": "日月逝矣，歳不我與。",
                    "zhushu": "馬融曰：年老，嵗月已徃，當急仕也。"
                },
                {
                    "paragraph": "孔子曰：諾，吾將仕矣。",
                    "zhushu": "孔安國曰：以順辭免害也。"
                },
                {
                    "paragraph": "子曰：性相近也，習相逺也。",
                    "zhushu": "孔安國曰：君子慎所習也。"
                },
                {
                    "paragraph": "子曰：唯上智與下愚不移。",
                    "zhushu": "孔安國曰：上智不可強使為悪，下愚不可使強賢也。"
                },
                {
                    "paragraph": "子之武城，聞絃歌之聲，",
                    "zhushu": "孔安國曰：子游為武城宰。"
                },
                {
                    "paragraph": "夫子莞爾而笑，",
                    "zhushu": "莞爾，小笑貌。"
                },
                {
                    "paragraph": "曰：割鷄焉用牛刀？",
                    "zhushu": "孔安國曰：言治小何湏用大道。"
                },
                {
                    "paragraph": "子游對曰：昔者偃也聞諸夫子曰：君子學道則愛人，小人學道則易使。",
                    "zhushu": "孔安國曰：道，禮樂也。樂以和人，人和則易使也。"
                },
                {
                    "paragraph": "子曰：二三子，",
                    "zhushu": "孔安國曰：從行者也。"
                },
                {
                    "paragraph": "偃之言是也，前言戯之耳。",
                    "zhushu": "孔安國曰：戯以治小而用大道。"
                },
                {
                    "paragraph": "公山不擾以費畔，召，子欲徃。",
                    "zhushu": "孔安國曰：不擾為季氏宰，與陽虎共執季桓子，而召孔子也。"
                },
                {
                    "paragraph": "子路不恱，曰：未之也已，何必公山氏之之也？",
                    "zhushu": "孔安國曰：之，適也，無可之則止耳，何必公山氏之適？"
                },
                {
                    "paragraph": "子曰：夫召我者，而豈徒哉？如有用我者，吾其爲東周乎。",
                    "zhushu": "興周道於東方，故曰東周。"
                },
                {
                    "paragraph": "子張問仁於孔子，孔子對曰：能行五者於天下，為仁矣。請問之。曰：恭、寛、信、敏、惠。恭則不侮，",
                    "zhushu": "孔安國曰：不見侮慢也。"
                },
                {
                    "paragraph": "寛則得衆，信則人任焉，敏則有功，",
                    "zhushu": "孔安國曰：應事疾則多成功也。"
                },
                {
                    "paragraph": "惠則足以使人。",
                    "zhushu": ""
                },
                {
                    "paragraph": "佛肹召，子欲徃。",
                    "zhushu": "孔安國曰：晉大夫趙簡子之邑宰。"
                },
                {
                    "paragraph": "子路曰：昔者由也聞諸夫子曰：親於其身為不善者，君子不入。",
                    "zhushu": "不入其國。"
                },
                {
                    "paragraph": "佛肸以中牟叛，子之徃也，如之何？子曰：然。有是言。曰：不曰堅乎，磨而不磷；不曰白乎，涅而不緇。",
                    "zhushu": "孔安國曰：磷，薄也。涅，可以染皂者，言至堅者磨之而不薄，至白者染之涅不黒，君子雖在濁亂，濁亂不能汚也。"
                },
                {
                    "paragraph": "吾豈匏瓜也哉？焉能繋而不食？",
                    "zhushu": "匏，瓠也。言瓠匏瓜得繋一處者，不食故也。吾自食物，當東西南北，不得如不食之物繋滯一處也。"
                },
                {
                    "paragraph": "子曰：由也，汝聞六言六蔽矣乎？",
                    "zhushu": "六言六蔽。下六事，謂仁。智。信、直。勇。剛也。"
                },
                {
                    "paragraph": "對曰：未也。居，吾語汝。",
                    "zhushu": "孔安國曰：子路起對，故使還坐也。"
                },
                {
                    "paragraph": "好仁不好學，其蔽也愚；",
                    "zhushu": "孔安國曰：仁者愛物，不知所以裁之則愚。"
                },
                {
                    "paragraph": "好知不好學，其蔽也蕩；",
                    "zhushu": "孔安國曰：蕩，無所適中也。"
                },
                {
                    "paragraph": "好信不好學，其蔽也賊；",
                    "zhushu": "孔安國曰：父子不知相爲隱之輩。"
                },
                {
                    "paragraph": "好直不好學，其蔽也絞；好勇不好學，其蔽也亂；好剛不好學，其蔽也狂。",
                    "zhushu": "孔安國曰：狂妄抵觸人。"
                },
                {
                    "paragraph": "子曰：小子何莫學夫詩？",
                    "zhushu": "苞氏曰：小子，門人也。"
                },
                {
                    "paragraph": "詩可以興，",
                    "zhushu": "孔安國曰：興，引譬連類。"
                },
                {
                    "paragraph": "可以觀，",
                    "zhushu": "鄭玄曰：觀，觀風俗之盛衰。"
                },
                {
                    "paragraph": "可以羣，",
                    "zhushu": "孔安國曰：羣居，相切磋也。"
                },
                {
                    "paragraph": "可以怨。",
                    "zhushu": "孔安國曰：怨刺上政。"
                },
                {
                    "paragraph": "邇之事父，逺之事君，",
                    "zhushu": "孔安國曰：邇，近也。"
                },
                {
                    "paragraph": "多識於鳥獸草木之名。",
                    "zhushu": ""
                },
                {
                    "paragraph": "子謂伯魚曰：女為周南、邵南矣乎？人而不為周南、邵南，其猶正牆面而立也與？",
                    "zhushu": "馬融曰：周南、邵南，國風之始。淑女以配君子，三綱之首，王教之端，故人而不為，如向牆而立。"
                },
                {
                    "paragraph": "子曰：禮云禮云，玉帛云乎哉？",
                    "zhushu": "鄭玄曰：玉，珪璋之屬。帛，束帛之屬。言禮非但崇此玉帛而已，所貴者，乃貴其安上治民也。"
                },
                {
                    "paragraph": "樂云樂云，鍾皷云乎哉？",
                    "zhushu": "馬融曰：樂之所貴者，移風易俗，非謂鍾皷而已也。"
                },
                {
                    "paragraph": "子曰：色厲而内荏，",
                    "zhushu": "孔安國曰：荏，柔也。謂外自矜厲而内柔佞者。"
                },
                {
                    "paragraph": "譬諸小人，其猶穿窬之盗也與？",
                    "zhushu": "孔安國曰：為人如此，猶小人之有盗心。穿，穿壁；窬，窬牆之也。"
                },
                {
                    "paragraph": "子曰：郷原，德之賊也。",
                    "zhushu": "周生烈曰：所至之郷，輙原其人情，而為己意以待之，是賊亂德者也。一曰：郷，向也，古字同。謂人不能剛毅，而見人輙原其趣向，容媚而合之，言此所以賊德也。"
                },
                {
                    "paragraph": "子曰：道聽而塗說，德之棄。",
                    "zhushu": "馬融曰：聞之於道路，則傳而說之。"
                },
                {
                    "paragraph": "子曰：鄙夫可與事君哉？",
                    "zhushu": "孔安國曰：言不可與事君。"
                },
                {
                    "paragraph": "其未得之，患得之；",
                    "zhushu": "患得之者，患不能得之。楚俗言。"
                },
                {
                    "paragraph": "既得之，患失之。苟患失，無所不至矣。",
                    "zhushu": "鄭玄曰：無所不至者，言邪媚無所不為也。"
                },
                {
                    "paragraph": "子曰：古者民有三疾，今也或是之亡也。",
                    "zhushu": "苞氏曰：言古者民疾，與今時異也。"
                },
                {
                    "paragraph": "古之狂也肆，",
                    "zhushu": "苞氏曰：肆，極意敢言也。"
                },
                {
                    "paragraph": "今之狂也蕩；",
                    "zhushu": "孔安國曰：蕩，無所據。"
                },
                {
                    "paragraph": "古之矜也㢘，",
                    "zhushu": "馬融曰：有㢘隅也。"
                },
                {
                    "paragraph": "今之矝也忿戾；",
                    "zhushu": "孔安國曰：悪理多怒。"
                },
                {
                    "paragraph": "古之愚也直，今之愚也詐而已矣。",
                    "zhushu": ""
                },
                {
                    "paragraph": "子曰：悪紫之奪朱，",
                    "zhushu": "孔安國曰：朱，正色；紫，間色之好者。悪其邪好而奪正色。"
                },
                {
                    "paragraph": "悪鄭聲之亂雅樂，",
                    "zhushu": "苞氏曰：鄭聲，淫聲之哀者，悪其奪雅樂也。"
                },
                {
                    "paragraph": "悪利口之覆邦家。",
                    "zhushu": "孔安國曰：利口之人多言少實，苟能恱媚時君，傾覆其國家也。"
                },
                {
                    "paragraph": "子曰：予欲無言。子貢曰：子如不言，則小子何述焉？",
                    "zhushu": "言之為益少，故欲無言也。"
                },
                {
                    "paragraph": "子曰：天何言哉？四時行焉，百物生焉。天何言哉？",
                    "zhushu": ""
                },
                {
                    "paragraph": "孺悲欲見孔子，孔子辭之以疾。將命者出户，取瑟而歌。使之聞之。",
                    "zhushu": "孺悲，鲁人也。孔子不欲見，故辭以疾。為其將命者不知己，故歌。令將命者悟，所以令孺悲思也。"
                },
                {
                    "paragraph": "宰我問：三年之䘮，期已久矣。君子三年不為禮，禮必壞；三年不為樂，樂必崩。舊糓既沒，新糓既升，鑚燧改火，期可已矣。",
                    "zhushu": "馬融曰：周書月令有更火，春取榆栁之火，夏取棗杏之火，季夏取乗柘之火，秋取柞楢之火，冬取槐檀之火，一年之中，鑚火各異木，故曰改火也。"
                },
                {
                    "paragraph": "子曰：食夫稻也，衣夫錦也，於女安乎？曰：安之。女安，則為之。夫君子之居䘮，食旨不甘，聞樂不樂，居處不安，故不為也。今女安，則為之。",
                    "zhushu": "孔安國曰：旨，羙也。責其無仁於親，故再言女安則為之。"
                },
                {
                    "paragraph": "宰我出，曰：予之不仁也。子生三年，然後免於父母之懷。",
                    "zhushu": "馬融曰：子生未三嵗，爲父母所懐抱也。"
                },
                {
                    "paragraph": "夫三年之䘮，天下之通䘮也。",
                    "zhushu": "孔安國曰：自天子達於庶人。"
                },
                {
                    "paragraph": "予也有三年之愛於其父母乎？",
                    "zhushu": "孔安國曰：言子之於父母，欲報之德，昊天罔極，而予也有三年之愛也。"
                },
                {
                    "paragraph": "子曰：飽食终日，無所用心，難矣哉！不有博弈者乎？為之，猶賢乎已。",
                    "zhushu": "為其無所據，樂善，生淫慾。"
                },
                {
                    "paragraph": "子路曰：君子尚勇乎？子曰：君子義以為上。君子有勇而無義為亂，小人有勇而無義為盗。",
                    "zhushu": ""
                },
                {
                    "paragraph": "子貢問曰：君子亦有悪乎？子曰：有悪。悪稱人之悪者，",
                    "zhushu": "苞氏曰：好稱說人悪，所以為悪也。"
                },
                {
                    "paragraph": "悪居下流而訕上者，",
                    "zhushu": "孔安國曰：訕，謗毀也。"
                },
                {
                    "paragraph": "悪勇而無禮者，悪果敢而窒者。",
                    "zhushu": "馬融曰：窒，窒塞也。"
                },
                {
                    "paragraph": "曰：賜也亦有悪也？悪徼以為智者，",
                    "zhushu": "孔安國曰：徼，抄也。抄人之意以為己有。"
                },
                {
                    "paragraph": "悪不遜以為勇者，悪訐以為直者。",
                    "zhushu": "苞氏曰：訐，謂攻發人之隂私。"
                },
                {
                    "paragraph": "子曰：唯女子與小人為難飬也，近之則不遜，逺之則怨。",
                    "zhushu": ""
                },
                {
                    "paragraph": "子曰：年四十而見悪焉，其终也已。",
                    "zhushu": "鄭玄曰：年在不惑，而爲人所悪，终無善行也。"
                }
            ]
        },
        {
            "name": "微子第十八",
            "paragraphs": [
                {
                    "paragraph": "微子第十八",
                    "zhushu": "",
                    "type": 1
                },
                {
                    "paragraph": "微子去之，箕子爲之奴，比干諌而死。",
                    "zhushu": "馬融曰：微、箕，二國名。子，爵也。微子，纣之庶兄。箕子、比干，纣之諸父也。微子見纣無道，早去之。箕子詳狂為奴，比干以諌而見殺也。"
                },
                {
                    "paragraph": "孔子曰：殷有三仁焉。",
                    "zhushu": "仁者，愛人，三人行各異，而同稱仁，以其俱在憂亂寧民也。"
                },
                {
                    "paragraph": "栁下惠爲士師，",
                    "zhushu": "孔安國曰：士師，典獄之官。"
                },
                {
                    "paragraph": "三黜。人曰：子未可以去乎？曰：直道而事人，焉徃而不三黜？",
                    "zhushu": "孔安國曰：苟直道以事人，所至之國俱當復三黜。"
                },
                {
                    "paragraph": "枉道而事人，何必去父母之邦？",
                    "zhushu": ""
                },
                {
                    "paragraph": "齊景公待孔子，曰：若季氏，則吾不能。以季、孟之間待之。",
                    "zhushu": "孔安國曰：魯三卿，季氏為上卿，㝡貴；孟氏為下卿，不用事。言待之以二者之間。"
                },
                {
                    "paragraph": "曰：吾老矣，不能用也。孔子行。",
                    "zhushu": "以聖道難成，故云老矣不能用。"
                },
                {
                    "paragraph": "齊人歸女樂，季桓子受之，三日不朝。孔子行。",
                    "zhushu": "孔安國曰：桓子、季孫斯也。使定公受齊之女樂，君臣相與觀之，廢朝禮三日也。"
                },
                {
                    "paragraph": "楚狂接輿歌而過孔子之門，",
                    "zhushu": "孔安國曰：接輿，楚人也。詳狂而來歌，欲以感切孔子。"
                },
                {
                    "paragraph": "曰：鳯兮鳯兮，何德之衰也？",
                    "zhushu": "孔安國曰：比孔子於鳯鳥也。鳯鳥待聖君而乃見，非孔子周行求合，故曰衰之也。"
                },
                {
                    "paragraph": "徃者不可諌也，",
                    "zhushu": "孔安國曰：已徃所行，不可𣸪諫止。"
                },
                {
                    "paragraph": "來者猶可追也。",
                    "zhushu": "孔安國曰：自今以来，可追自止，避亂隱居。"
                },
                {
                    "paragraph": "已而！已而！今之從政者殆而！",
                    "zhushu": "孔安國曰：已而者，言丗亂已甚，不可𣸪治。再言之者，傷之甚也。"
                },
                {
                    "paragraph": "孔子下，欲與之言，趨而避之，不得與之言。",
                    "zhushu": "苞氏曰：下，下車也。"
                },
                {
                    "paragraph": "長沮、桀溺耦而耕，孔子過之，使子路問津焉。",
                    "zhushu": "鄭玄曰：長沮、桀溺，隱者也。耜廣五寸，二耜為耦。津，濟渡處。"
                },
                {
                    "paragraph": "長沮曰：夫執輿者為誰？子路曰：為孔丘。曰：是魯孔丘與？對曰：是也。曰：是知津矣。",
                    "zhushu": "馬融曰：言數周流，自知津處也。"
                },
                {
                    "paragraph": "問於桀溺，桀溺曰：子爲誰？曰：為仲由。曰：是鲁孔丘之徒與？對曰：然。曰：滔滔者天下皆是也，而誰以易之？",
                    "zhushu": "孔安國曰：淊滔者，周流之貌也。言當今天下治亂同，空舎此適彼，故曰誰以易之。"
                },
                {
                    "paragraph": "且而與其從避人之士，豈若從避丗之士哉？",
                    "zhushu": "士有避人之法，有避丗之法。長沮、桀溺謂孔子為士，從避人之法也。己為士，則從避丗之法也。"
                },
                {
                    "paragraph": "耰而不輟。",
                    "zhushu": "鄭玄曰：耰，覆種也。輟，止也。覆種不止，不以津告也。"
                },
                {
                    "paragraph": "子路行以告，夫子憮然",
                    "zhushu": "為其不達己意，而便非己也。"
                },
                {
                    "paragraph": "曰：鳥獸不可與同羣也，",
                    "zhushu": "孔安國曰：隱居於山林，是與鳥獸同羣。"
                },
                {
                    "paragraph": "吾非斯人之徒與而誰與？",
                    "zhushu": "孔安國曰：吾自當與此天下人同羣，安能去人，從鳥獸居乎？"
                },
                {
                    "paragraph": "天下有道，丘不與易也。",
                    "zhushu": "孔安國曰：言凡天下有道者，丘皆不與易之，己大而人小故也。"
                },
                {
                    "paragraph": "子路從而後，遇丈人，以杖荷蓧。",
                    "zhushu": "苞氏曰：丈人，老者也。蓧，竹器名也。"
                },
                {
                    "paragraph": "子路問曰：子見夫子乎？丈人曰：四體不勤，五糓不分。孰為夫子。",
                    "zhushu": "苞氏曰：丈人曰：不勤勞四體，不分殖五糓，誰為夫子而索之耶？"
                },
                {
                    "paragraph": "植其杖而芸。",
                    "zhushu": "孔安國曰：植，倚也。除草曰芸。"
                },
                {
                    "paragraph": "子路拱而立。",
                    "zhushu": "未知所以荅也。"
                },
                {
                    "paragraph": "止子路宿。殺雞爲黍而食之。見其二子焉。明日，子路行以告。子曰：隱者也。使子路反見之。至則行矣。",
                    "zhushu": "孔安國曰：子路反，至其家，丈人出行不在。"
                },
                {
                    "paragraph": "子路曰：不仕無義。",
                    "zhushu": "鄭玄曰：㽞言以語丈人之二子也。"
                },
                {
                    "paragraph": "長㓜之節，不可廢也。君臣之義，如之何其可廢也。",
                    "zhushu": "孔安國曰：言女知父子相飬不可廢，反可廢君臣之義耶？"
                },
                {
                    "paragraph": "欲㓗其身而亂大倫。",
                    "zhushu": "苞氏曰：倫，道也，理也。"
                },
                {
                    "paragraph": "君子之仕也，行其義也。道之不行也，己知之矣。",
                    "zhushu": "苞氏曰：言君子之仕，所以行君臣之義也。不自必道得行。孔子道不見用，自已知之也。"
                },
                {
                    "paragraph": "逸民：伯夷、叔齊、虞仲、夷逸、朱張、栁下惠、少連。",
                    "zhushu": "逸民者，節行超逸者。苞氏曰：此七人皆逸民之賢者也。"
                },
                {
                    "paragraph": "子曰：不降其志，不辱其身者，伯夷、叔齊與？",
                    "zhushu": "鄭玄曰：言其直己之心，不入庸君之朝。"
                },
                {
                    "paragraph": "謂栁下惠、少連，降志辱身矣。言中倫，行中慮，其斯而已矣。",
                    "zhushu": "孔安國曰：但能言應倫理，行應思慮，若此而已。"
                },
                {
                    "paragraph": "謂虞仲、夷逸，隱居放言，",
                    "zhushu": "苞氏曰：放，置也。置不𣸪言丗務也。"
                },
                {
                    "paragraph": "身中清，廢中權，",
                    "zhushu": "馬融曰：清，純㓗也。遭丗亂，身廢棄以免患，合於權也。"
                },
                {
                    "paragraph": "我則異於是，無可無不可。",
                    "zhushu": "馬融曰：亦不必進，亦不必退，唯義所在。"
                },
                {
                    "paragraph": "大師摯適齊，亞飯干適楚，",
                    "zhushu": "孔安國曰：亞，次也。次飯，樂師也。摯、干，皆名也。"
                },
                {
                    "paragraph": "三飯繚適蔡，四飯缺適秦，",
                    "zhushu": "苞氏曰：三飯、四飯，樂章名也。各異師、繚、缺皆名。"
                },
                {
                    "paragraph": "鼔方叔入于河，",
                    "zhushu": "苞氏曰：鼓，擊鼓者。方叔，名也。入，謂居其河内也。"
                },
                {
                    "paragraph": "播鞀武入于漢，",
                    "zhushu": "孔安國曰：播，猶揺也。武，名也。"
                },
                {
                    "paragraph": "少師陽、擊磬襄入于海。",
                    "zhushu": "孔安國曰：鲁哀公時，禮毀樂崩，樂人皆去，陽、襄皆名。"
                },
                {
                    "paragraph": "周公語鲁公",
                    "zhushu": "孔安國曰：鲁公，周公之子伯禽，封於鲁。"
                },
                {
                    "paragraph": "曰：君子不施其親，",
                    "zhushu": "孔安國曰：施，易也，不以他人易其親也。"
                },
                {
                    "paragraph": "不使大臣怨乎不以。",
                    "zhushu": "孔安國曰：以，用也。怨不見聽用。"
                },
                {
                    "paragraph": "故舊無大故，則不棄也。毋求備於一人。",
                    "zhushu": "孔安國曰：大故，謂悪逆之事。"
                },
                {
                    "paragraph": "周有八士：伯達、伯适、仲突、仲忽、叔夜、叔夏、季隨、季騧。",
                    "zhushu": "苞氏曰：周時四乳，得八子，皆爲顯士，故記之。"
                }
            ]
        },
        {
            "name": "子張第十九",
            "paragraphs": [
                {
                    "paragraph": "子張第十九",
                    "zhushu": "",
                    "type": 1
                },
                {
                    "paragraph": "子張曰：士見危致命，",
                    "zhushu": "孔安國曰：致命，不愛其身也。"
                },
                {
                    "paragraph": "見得思義，祭思敬，䘮思哀，其可已矣。",
                    "zhushu": ""
                },
                {
                    "paragraph": "子張曰：執徳不弘，信道不篤，焉能爲有，焉能爲亡？",
                    "zhushu": "孔安國曰：言無所輕重也。"
                },
                {
                    "paragraph": "子夏之門人問交於子張。",
                    "zhushu": "孔安國曰：問，問與人交接之道也。"
                },
                {
                    "paragraph": "子張曰：子夏云何？對曰：子夏曰：可者與之，其不可者距之。子張曰：異乎吾所聞也。君子尊賢而容衆，嘉善而矜不能。我大賢與，於人何所不容？我不賢與，人將距我，如之何其距人也？",
                    "zhushu": "苞氏曰：友交當如子夏，汎交當如子張也。"
                },
                {
                    "paragraph": "子夏曰：雖小道，必有可觀者焉。",
                    "zhushu": "小道，謂異端也。"
                },
                {
                    "paragraph": "致逺恐泥，",
                    "zhushu": "苞氏曰：泥，難不通也。"
                },
                {
                    "paragraph": "是以君子不爲也。",
                    "zhushu": ""
                },
                {
                    "paragraph": "子夏曰：日知其所亡，",
                    "zhushu": "孔安國曰：日知其所未聞也。"
                },
                {
                    "paragraph": "月無忘其所能，可謂好學也已矣。",
                    "zhushu": ""
                },
                {
                    "paragraph": "子夏曰：博學而䔍志，",
                    "zhushu": "孔安國曰：愽學而厚識也。"
                },
                {
                    "paragraph": "切問而近思，",
                    "zhushu": "切問者。切問於己所學而未窹之事也。近思者。近思己所能及之事也。汎問所未學，逺思所未達。則於所習者不精。於所思者不解之。"
                },
                {
                    "paragraph": "仁在其中矣。",
                    "zhushu": ""
                },
                {
                    "paragraph": "子夏曰：百工居肆以成其事，君子學以致其道。",
                    "zhushu": "苞氏曰：言百工處其肆則事成，猶君子學以立其道也。"
                },
                {
                    "paragraph": "子夏曰：小人之過也必文。",
                    "zhushu": "孔安國曰：文飾其過，不言其情實也。"
                },
                {
                    "paragraph": "子夏曰：君子有三變，望之儼然，即之也温，聼其言也厲。",
                    "zhushu": "鄭玄曰：厲，嚴正也。"
                },
                {
                    "paragraph": "子夏曰：君子信而後勞其民，未信則以爲厲己也。",
                    "zhushu": "王粛曰：厲，病也。"
                },
                {
                    "paragraph": "信而後諌，未信則以爲謗己矣。",
                    "zhushu": ""
                },
                {
                    "paragraph": "子夏曰：大徳不踰閑，",
                    "zhushu": "孔安國曰：閑。猶法也。"
                },
                {
                    "paragraph": "小徳出入可也。",
                    "zhushu": "孔安國曰：小徳不能不踰法，故曰出入可也。"
                },
                {
                    "paragraph": "子游曰：子夏之門人小子，當洒掃應對進退則可矣，抑末也，本之則無，如之何。",
                    "zhushu": "苞氏曰：言子夏弟子於當對賔客，修威儀禮節之事則可，然此但是人之末事耳，不可無其本也。故云本之則無，如之何也。"
                },
                {
                    "paragraph": "子夏聞之，曰：噫！",
                    "zhushu": "孔安國曰：噫，心不平之聲也。"
                },
                {
                    "paragraph": "言游過矣。君子之道，孰先傳焉？孰後倦焉？",
                    "zhushu": "苞氏曰：言先傳大業者必猒倦，故我門人先教以小事，後將教以大道也。"
                },
                {
                    "paragraph": "譬諸草木，區以别矣。",
                    "zhushu": "馬融曰：言大道與小道殊異，譬如草木，異類區别，言學當以次也。"
                },
                {
                    "paragraph": "君子之道，焉可誣也？",
                    "zhushu": "馬融曰：君子之道，焉可使誣？言我門人但能洒掃而已也。"
                },
                {
                    "paragraph": "有始有卒者，其唯聖人乎？",
                    "zhushu": "孔安國曰：終始如一，唯聖人耳也。"
                },
                {
                    "paragraph": "子夏曰：仕而優則學，",
                    "zhushu": "馬融曰：行有餘力，則以學文也。"
                },
                {
                    "paragraph": "學而優則仕。",
                    "zhushu": ""
                },
                {
                    "paragraph": "子游曰：䘮致乎哀而止。",
                    "zhushu": "孔安國曰：毀不傷性也。"
                },
                {
                    "paragraph": "子游曰：吾友張也，爲難能也，",
                    "zhushu": "苞氏曰：言子張容儀之難及也。"
                },
                {
                    "paragraph": "然而未仁。",
                    "zhushu": ""
                },
                {
                    "paragraph": "曾子曰：堂堂乎張也，難與並爲仁矣。",
                    "zhushu": "鄭玄曰：言子張容儀盛而於仁道薄也。"
                },
                {
                    "paragraph": "曽子曰：吾聞諸夫子：人未有自致也者，必也親䘮乎？",
                    "zhushu": "馬融曰：言人雖未能自致盡於他事，至於親䘮，必自致盡也。"
                },
                {
                    "paragraph": "曽子曰：吾聞諸夫子：孟莊子之孝也，其他可能也。其不改父之臣，與父之政，是難也。",
                    "zhushu": "馬融曰：孟荘子，鲁大夫仲孫速也。謂在諒闇之中。父㠯及父政雖不善者，不忍改也。"
                },
                {
                    "paragraph": "孟氏使陽膚爲士師，",
                    "zhushu": "苞氏曰：陽膚，曽子弟子也。士師，典獄官也。"
                },
                {
                    "paragraph": "問於曾子。曾子曰：上失其道，民散乆矣。如得其情，則哀矜而勿喜。",
                    "zhushu": "馬融曰：民之離散為輕漂犯法，乃上之所為也，非民之過也。當哀矜之，勿之自喜，能得其情也。"
                },
                {
                    "paragraph": "子貢曰：紂之不善也，不如是之甚也。是以君子悪居下流，天下之悪皆歸焉。",
                    "zhushu": "孔安國曰：纣爲不善以䘮天下，後丗憎甚之，皆以天下之悪歸之於紂也。"
                },
                {
                    "paragraph": "子貢曰：君子之過也，如日月之蝕也。過也，人皆見之；更也，人皆仰之。",
                    "zhushu": "孔安國曰：更，改也。"
                },
                {
                    "paragraph": "衛公孫朝",
                    "zhushu": "馬融曰：朝，衞大夫也。"
                },
                {
                    "paragraph": "問扵子貢曰：仲尼焉學？子貢曰：文武之道未墜扵地，在人。賢者識其大者，不賢者識其小者，莫不有文武之道焉。夫子焉不學，",
                    "zhushu": "孔安國曰：文武之道未墜落扵地，賢與不賢，各有所識，夫子無所不從學也。"
                },
                {
                    "paragraph": "而亦何常師之有？",
                    "zhushu": "孔安國曰：無所不從學，故無常師也。"
                },
                {
                    "paragraph": "叔孫武叔語大夫扵朝",
                    "zhushu": "馬融曰：鲁大夫叔孫州仇也。武，謚也。"
                },
                {
                    "paragraph": "曰：子貢賢扵仲尼。子服景伯以告子貢，子貢曰：譬諸宮牆也，賜之牆也及肩，闚見室家之好。夫子之牆也數仞，不得其門而入者，不見宗廟之羙，百宫之富。得其門者或寡矣。",
                    "zhushu": "苞氏曰：七尺曰仞也。"
                },
                {
                    "paragraph": "夫子之云，不亦冝乎？",
                    "zhushu": "苞氏曰：夫子，謂武叔也。"
                },
                {
                    "paragraph": "叔孫武叔毀仲尼。子貢曰：無以爲也，仲尼不可毀也。他人之賢者，丘陵也，猶可踰也；仲尼如日月也，無得而踰焉。人雖欲自絶也，其何傷於日月乎？多見其不知量也。",
                    "zhushu": "言人雖自欲絶棄於日月，其何能傷之乎，適自見不知量。"
                },
                {
                    "paragraph": "陳子禽謂子貢曰：子爲恭也。仲尼豈賢於子乎？子貢曰：君子一言以爲智，一言以爲不智，言不可不慎也。夫子之不可及，猶天之不可階而升也。夫子得邦家者，",
                    "zhushu": "孔安國曰：謂爲諸侯若卿大夫也。"
                },
                {
                    "paragraph": "所謂立之斯立，導之斯行，綏之斯來，動之斯和。其生也榮，其死也哀，如之何其可及也？",
                    "zhushu": "孔安國曰：綏，安之。言孔子爲政，其立教則莫不立，導之則莫不興行也，安之則逺者来至，動之則莫不和穆也，故能生則見榮顯，死則見哀痛矣也。"
                }
            ]
        },
        {
            "name": "堯曰第二十",
            "paragraphs": [
                {
                    "paragraph": "堯曰第二十",
                    "zhushu": "",
                    "type": 1
                },
                {
                    "paragraph": "堯曰：咨，爾舜，天之暦數在爾躬，",
                    "zhushu": "暦數，謂列次也。"
                },
                {
                    "paragraph": "允執其中。四海困窮，天禄永終。",
                    "zhushu": "苞氏曰：允，信也。困，極也。永，長也。言爲政信執其中，則能窮極四海，天禄所以長終也。"
                },
                {
                    "paragraph": "舜亦以命禹：",
                    "zhushu": "孔安國曰：舜亦以堯命己之辭命禹也。"
                },
                {
                    "paragraph": "曰：予小子履，敢用玄牡，敢昭告于皇皇后帝，",
                    "zhushu": "孔安國曰：履，殷湯名也。此伐桀，告天文也。殷家尚白，未變夏禮，故用玄牡也。皇，大也。后，君也。大，大君。帝，謂天帝也。墨子引湯誓，其辭若此也。"
                },
                {
                    "paragraph": "有罪不敢赦。",
                    "zhushu": "苞氏曰：順天奉法，有罪者不敢擅赦也。"
                },
                {
                    "paragraph": "帝臣不蔽，蕳在帝心。",
                    "zhushu": "言桀居帝臣之位也，有罪過不可隱蔽，已蕳在天心也。"
                },
                {
                    "paragraph": "朕躬有罪，無以万方；万方有罪，在朕躬。",
                    "zhushu": "孔安國曰：無以万方，万方不與也，万方有罪，我身之過也。"
                },
                {
                    "paragraph": "周有大賚，善人是富。",
                    "zhushu": "周，周家也。賚，賜也。言周家受天大賜，富於善人也，有亂臣十人是也。"
                },
                {
                    "paragraph": "雖有周親，不如仁人。",
                    "zhushu": "孔安國曰：親而不賢，不忠則誅，管、蔡是也。仁人，箕子、微子，來則用也。"
                },
                {
                    "paragraph": "百姓有過，在予一人。謹權量，審法度，修廢官，四方之政行焉。",
                    "zhushu": "苞氏曰：權，稱也。量，斗斛也。"
                },
                {
                    "paragraph": "興滅國，继绝丗，舉逸民，天下之民歸心焉。所重：民、食、䘮、祭，",
                    "zhushu": "孔安國曰：重民，國之本也；重食，民之命也。重䘮，所以盡哀也；重祭，所以致敬也。"
                },
                {
                    "paragraph": "寛則得衆，敏則有功，公則民說。",
                    "zhushu": "孔安國曰：言政教公平則民說矣，凡此二帝、三王所以治也，故傳以示後丗也。"
                },
                {
                    "paragraph": "子張問政於孔子曰：何如斯可以從政矣？子曰：尊五羙，屏四悪，斯可以從政矣。",
                    "zhushu": "孔安國曰：屏，除也。"
                },
                {
                    "paragraph": "子張曰：何謂五羙？子曰：君子惠而不費，勞而不怨，欲而不貪，㤗而不驕，威而不猛。子張曰：何謂惠而不費？子曰：因民之所利而利之，斯不亦惠而不費乎？",
                    "zhushu": "王粛曰：利民在政，無費於財也。"
                },
                {
                    "paragraph": "擇其可勞而勞之，又誰怨？欲仁而得仁，又焉貪？君子無衆寡，無小大，無敢慢，",
                    "zhushu": "孔安國曰：言君子不以寡小而慢也。"
                },
                {
                    "paragraph": "斯不亦㤗而不驕乎？君子正其衣冠，尊其瞻視，儼然人望而畏之，斯不亦威而不猛乎？子張曰：何謂四悪？子曰：不教而殺謂之虐，不戒視成謂之暴，",
                    "zhushu": "馬融曰：不宿戒而責目前成，爲視成也。"
                },
                {
                    "paragraph": "慢令致期謂之賊；",
                    "zhushu": "孔安國曰：與民無信而虚刻期也。"
                },
                {
                    "paragraph": "猶之與人也，出内之吝謂之有司。",
                    "zhushu": "孔安國曰：謂財物也。俱當與人，而吝嗇於出，内惜難之，此有司之任耳，非人君之道也。"
                },
                {
                    "paragraph": "孔子曰：不知命，無以爲君子也；",
                    "zhushu": "孔安國曰：命，謂窮達之分也。"
                },
                {
                    "paragraph": "不知禮，無以立也；不知言，無以知人也。",
                    "zhushu": "馬融曰：聴言則别其是非也。"
                }
            ]
        }
    ]
}